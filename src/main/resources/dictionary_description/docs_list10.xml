<?xml version="1.0" encoding="UTF-8" standalone="yes"?>
<Docs>
	<Doc>
		<title>阿伽陀</title>
		<desc>
            此云普去，能去众病，又翻圆药。华严云：阿伽陀药，众生见者，众病悉除。律钞云：报命支持，勿过于药。药名乃通，要分为四：一、时药者，从旦至中，圣教听服，事顺法应，不生罪累；二、非时药者，诸杂浆等，对病而设，时外开服，限分无违；三、七日药者，约能就法，尽其分齐，从以日限，用疗深益；四、尽形药者，势力既微，故听久服，方能除患。形有三种：一、尽药形，二、尽病形，三、尽报形。
		</desc>
	</Doc>
	<Doc>
		<title>阿含</title>
		<desc>
            正云阿笈多，此云教。妙乐云：此云无比法，即言教也。唯识论云：谓诸如来所说之教。长阿含序云：阿含者，秦言法归，所谓万法之渊府，总持之林苑也。法华论解其智慧门，为说阿含义甚深。涉法师云：阿含，此云传所说义。是则大小二教，通号阿含。而小乘中别开四部：谓增一阿含，明人天因果；又二、长阿含，破邪见；三、中阿含，明诸深义；四、杂阿含，明诸禅法。以四阿含为转法轮设教之首，别得其名。嵩辅教编，由昧通别，犹预不决，其词则枝。
		</desc>
	</Doc>
	<Doc>
		<title>阿呼</title>
		<desc>此云奇哉。</desc>
	</Doc>
	<Doc>
		<title>阿迦尼吒</title>
		<desc>正名阿迦抳瑟搋，或云阿迦尼沙。此云质碍究竟，即色究竟天。</desc>
	</Doc>
	<Doc>
		<title>阿迦云</title>
		<desc>
            此云药王。观药王药上菩萨经云：过去有佛，号琉璃光照。灭度之后，时有比丘，名为日藏，宣布正法。时有长者，名星宿光，闻说法故，持呵梨勒，及诸杂药，奉上日藏，并诸大众，因此立名药王。后当作佛，名为净眼。星宿光弟，名电光明，闻说法故，以其醍醐上妙之药，而用供养。因此立名，名为药上。后当作佛，名为净藏。文句云：若推此义，星光应在喜见之后，从舍药发誓已来，名药王故。本草序云：医王子姓韦，名古，字老师，元是疏勒国得道人也。身被毳袍，腰悬数百葫芦，顶戴纱巾，手持藜杖，常以一黑犬同行，寿年五百余岁。洎开元中，孟夏之月，有人疾患，稍多疼困。师发愿，心存目想，遂普施药饵，无不痊平，睹之者便愈。后乃图形供养，皇帝敬礼，为药王菩萨。又神仙传云：昔尧舜之时，殷汤之际，周秦已后，大汉至唐，凡五度化身，来救贫病。其犬化为黑龙，背负老师，冲天而去。
		</desc>
	</Doc>
	<Doc>
		<title>阿赖耶</title>
		<desc>
            或阿梨耶。起信云：以依阿梨耶识，说有无明，不觉而起。能见能现，能取境界。真谛就名翻名无没识，取不失之义。奘师就义翻为藏识，能含藏诸法种故。又，此识体，具三藏义：能藏，所藏，执藏。故名为藏。谓与杂染互为缘故，有情执为自内我故，复能了别种子、根身、及器世间，三种境故，名之为识。古释云：一、能藏者，即能含藏义。犹如库藏，能含藏宝贝，故得藏名。此能含藏杂染种故，名之为藏，亦即持义。二、所藏者，即是所依义。犹如库藏，是宝等所依故。此识是杂染法所依处故。三、执藏者，坚守不舍义。犹如金银等藏，为人坚守，执为自内我，故名为藏。此识为染末那坚执为我，故名为藏。起信钞释云：能藏、所藏者，且所藏义。谓此识体藏，是根身种子器世间所藏处也。以根等是此识相分故。如藏中物像，如身在室内，欲觅赖耶识，祗在色心中；欲觅摩尼珠，祗是青黄内。次能藏义，谓根身等法，皆藏在识身之中。如像在珠内，欲觅一切法，总在赖耶中，欲觅一切像，总在摩尼内，与前义互为能所，故云能藏自体。于诸法中，能藏诸法于自体内。或名宅识，或名心，由种种法，熏习种子，所积集故；或名阿陀那，执持种子，及诸色根，令不坏故。宗镜问：诸根坏日，识迁离时，舍此故身，别受余质，去来之识，相状云何？答：显识经：佛告贤护：识之运转，迁灭往来，犹如风大，无色无形，不可显现，而能发动万物，示众形状。或摇振林木，摧折破裂，出大音声。或为冷为热，触众生身，作苦作乐。风无手足面目形容，亦无黑白黄赤诸色。贤护，识界亦尔。无色无形，无光明显现，所熏因缘故，显示种种功用殊胜。或名所知依，能与染净所知诸法为依止故。或名种子识，能遍住持世出世间诸法种子故。唯识论云：一切种子，皆本性有。不从熏生，由熏习力，但可增长。如契经说：一切有情，无始时来，有种种界。如恶叉聚，法尔而有。界即种子差别名故，有如外草木等种。护法意云：有漏无漏种子，皆有新熏本有，合生现行，亦不杂乱。若新熏缘，即从新熏生；若本有遇缘，即从本有生。摄论云：此阿赖耶识与种子如此共生，虽有能依所依，不由体别故异。乃至能是假无体，所是依是实有体。假实和合异相，难可分别，以无二体故。此识先未有功能，熏习生后，方有功能，故异于前。前识但是果报，不得名一切种子；后识能为他生因，说名一切种子。前识但生自相续，后识能生自他相续，故胜于前。摄论云：第八识从种子生，故称果报识。能摄持种子故，亦名种子识。宗镜云：本识是体，种子是用。种子是因，所生是果。问：熏、生何别？答：熏是资熏，击发之义。生是生起，从因生出之义。谓本识等，虽无力资熏击发自种之义，而有亲生自种之义。如本有无漏种子，虽有生果之能，若不得资加二位，有漏诸善，资熏击发，即不能生现。又如本识中善染等种，能引次后自类种子，虽有生义，无自熏义。如谷麦等种，虽有生芽之能，若不得水土等资熏击发，亦不能生其现行。本识虽有生种之能，然自力劣，须假六七与熏方生。由是义故，本识等虽非能熏，而能生种，故与亲种得为因缘。又，熏者，发也，致也；习者，生也，近也，数也。即发致果于本识内，令种子生近生长故。熏有二种：一、熏习，谓熏心体成染净等事；二、资熏，谓现行心境及诸惑相资等。摄论云：传依名法身，由闻熏四法得成：一、信乐大乘，是大净种子；二、般若波罗蜜，是大我种子；三、虚空品三昧，是大乐种子；四、大悲，是大常种子。此闻熏习四法，为四德种子。四德圆时，本识都尽。四德本来是有，不从种子生。从因作名，故称种子。然善染如沉麝韭蒜等，故不受熏；无记如素帛，故能受熏。如善不容于恶，犹白不受于黑，若恶不容于善，如臭不纳于香。唯本识之含藏，同太虚之广纳矣。或名异熟识，能引生死善不善业异熟果故。或名现识。故唯识论云：如瀑流水上下，鱼草等物，随流不舍。此识亦尔，与内习气外触等法，恒相续转。天台名无没识。或名随眠。菩萨处胎经云：尔时世尊，将欲示现识所趣向，道识、俗识、有为识、无为识、有漏识、无漏识、华识、果识、报识、无报识、天识、龙识，鬼神阿修罗迦楼那紧那罗摩睺罗伽人非人识，上至二十八天识，下至无救地狱识。尔时世尊，即于胎中，现勾锁骨，遍满三千大千世界。佛告弥勒：汝观勾锁骸骨，令一切众知识所趣，分别决了，令无疑滞。尔时弥勒菩萨，即从座起，手执金刚七宝神杖，搅勾锁骨，听彼骨声。即白佛言：此人命终，嗔恚结多，识堕龙中。次复搅骨：此人前身十戒行具，得生天上。次复搅骨：此人前身破戒犯律，生地狱中。如是搅骨，有漏无漏，有为无为，从二十八天，至无救地狱，知识所趣，善恶果报，白黑行报。有一全身舍利，无有缺减。尔时弥勒以杖搅之，推寻此识，了不知处。如是三搅，前白佛言：此人神识，了不可知，将非如来入涅盘耶？佛告弥勒：汝绍佛位，于当来世当得作佛，成无上道。何以搅舍利而不知识处耶？弥勒白佛言：佛不思议，不可限量，非我等境界所能筹量。今有狐疑，唯愿世尊当解说之。五道神识，尽能得知彼善恶趣，不敢有疑于如来所。今此舍利无有缺减，愿说此识，令我等知。佛告弥勒：过去、未来、现在诸佛，舍利流布，非汝等境界所能分别。又，阿赖耶识，无始时来，恒与此五心所相应，以是遍行心所摄故。一、作意者，论云：作意谓能警心为性，于所缘境引心为业。二、触者，论云：触谓三和分别变异，令心心所触境为性，受想思等所依为业。三、受者，论云：受谓领纳违顺俱非境相为性，起爱为业。四、想者，论云：想谓于境取像为性，施设种种名言为业。谓要安立境分剂相，方能随起种种名言。五、思者，论云：思谓令心造作为性，于善品等役心为业。谓能取境正因等相，驱役自心令造善等。宗镜问：一百法中，凡圣总具不？答：若凡夫位，通约三界九地，种子皆具百法。若诸佛果位，唯具六十六法；除根本烦恼六，随烦恼二十，不定四，不相应行中四，共除三十四法。宗镜明八识十名：一、七后得名，称为八识。二、真伪杂间，名和合识。三、蕴积诸法，名为藏识。四、住持起发，名熏变识。五、凡成圣名，为出生识。六、藏体无断，名金刚智识。七、体非寂乱，名寂灭识。八、中实非假，名为体识。九、藏体非迷，名本觉识。十、功德圆满，名一切种智识。此识建立有情无情，发生染法净法。若有知有觉，则众生界起。若无想无虑，则国土缘生。因染法而六趣回旋，随净法而四圣阶降，可谓凡圣之本，根器之由。了此识原，何法非悟？证斯心性，何境不真？可谓绝学之门，栖神之宅。又云：第八本识，真如一心，广大无边。体性微细，显心原而无外，包性藏以该通。擅持种之名，作总报之主，建有情之体，立涅盘之因。居初位而总号赖耶，处果位而唯称无垢。备本后之智地，成自他之利门。随有执无执，而立多名。据染缘净缘，而作众体。含一切而如太虚包纳，现万法而似大地发生。则何法不收？无门不入？但以迷一真之解，作第二之观，因于觉明能了之心，发起内外尘劳之相。于一圆湛，析出根尘。聚内四大为身，分外四大为境；内以识精为垢，外因想相成尘。无念而境观一如，有想而真成万别。若能心融法界，境豁真空，幻翳全消，一道明现。可谓裂迷途之致网，抽觉户之重关，惛梦惺而大觉常明，狂性歇而本头自现。
		</desc>
	</Doc>
	<Doc>
		<title>阿兰那</title>
		<desc>肇翻无诤，又云寂静。坐禅三昧经云：无诤者，将护众生，不令起诤也。什注净名：无诤有二：一、以三昧力，将护众生，令不起诤心。二、随顺法性，无违无诤。</desc>
	</Doc>
	<Doc>
		<title>阿兰若</title>
		<desc>
            或名阿练若，大论翻远离处，萨婆多论翻闲静处。天台云：不作众事，名之为闲；无愦闹故，名之为静。或翻无诤，谓所居不与世诤，即离聚落五里处也。肇云：忿竞生乎众聚，无诤出乎空闲。故佛赞住于阿兰若。应师翻空寂。苑师分三类：一达磨阿兰若，即华严之初，谓说诸法本来湛寂，无起作义；二名摩登伽阿兰若，谓冢间处，要去村落一俱卢舍，大牛吼声所不及处；三名檀陀迦阿兰若，谓沙碛之处也。
		</desc>
	</Doc>
	<Doc>
		<title>阿梨</title>
		<desc>
            或云：此方无，故不翻。其树似兰，枝若落时，必为七分。义净译孔雀经：头破作七分，犹如兰香蕱。复自解曰：梵云頞杜迦曼折利。頞杜迦，兰香也。曼折利，蕱头也。旧云阿梨树枝。既不善本音，复不识其事，故致久迷。然问西方，元无阿梨树也。
		</desc>
	</Doc>
	<Doc>
		<title>阿梨耶</title>
		<desc>此云鸱，亦作鵄。尔雅云：狂，茅鸱。舍人曰：狂，一名茅鸱。喜食鼠，大目也。郭璞云：今鸠鸱也，似鹰而白。</desc>
	</Doc>
	<Doc>
		<title>阿梨耶</title>
		<desc>
            起信云：以依阿梨耶识故，说有无明，不觉而起，能见，能现，能取境界，起念相续，故说为意。此明无明为缘生三细，号无明惑；境界为缘生六粗，名见思惑。无明是根本惑，障中道理，当修中观，破此别惑。见思是枝末惑，障真谛理，当修空观，破此通惑。通、别之惑如亡，真、中之理自显。
		</desc>
	</Doc>
	<Doc>
		<title>阿离野</title>
		<desc>
            此翻圣者，亦云出苦者。孔氏传云：于事无不通，谓之圣。孔子对鲁哀公云：所谓圣人者，智通大道，应变不穷，恻物之情性者也。商太宰嚭问孔子曰：夫子圣者欤？曰：丘博识强记，非圣人也。三王圣者欤？曰：三王善用智勇，圣非丘所知。五帝圣者欤？曰：五帝善用仁信，圣非丘所知。三皇圣者欤？曰：三皇善用时政，圣非丘所知。太宰大骇曰：然则孰为圣人乎？夫子有间，动容而对曰：西方有圣者焉！不治而不乱，不言而自信，不化而自行，荡荡乎人无能名焉。
		</desc>
	</Doc>
	<Doc>
		<title>阿黎斯那</title>
		<desc>奘传云：唐言圣军。</desc>
	</Doc>
	<Doc>
		<title>阿黎耶</title>
		<desc>奘传云：唐言圣使。</desc>
	</Doc>
	<Doc>
		<title>阿黎耶伐摩</title>
		<desc>奘传云：唐言圣胄。</desc>
	</Doc>
	<Doc>
		<title>阿留那</title>
		<desc>
            或阿楼那，或云萨埵，汉言明相。明了论云：东方已赤。通慧指归云：此方约日未出前二刻为晓，此为明相也。以观见掌文为限，是四分明。又别宗名地了时，谓见地色分了故。又云：日出映阎浮树色，名明相。虚空藏经云：是初行菩萨，明星出时，从座而起，向于明星，说如是言：南无阿喽那！成就大悲。今者初出阎浮提，愿以大悲覆护，我以言说，白大悲虚空藏菩萨，于夜梦中，示我方便。以是缘故，得悔所犯根本重罪。
		</desc>
	</Doc>
	<Doc>
		<title>阿楼那</title>
		<desc>或阿卢那，此云红赤色香华。如日出前红赤相，梵呼彼相为阿楼那。</desc>
	</Doc>
	<Doc>
		<title>阿卢那</title>
		<desc>此云赤色，南方丙丁，荧惑属火。</desc>
	</Doc>
	<Doc>
		<title>阿路巴</title>
		<desc>或惹多，此云银。大论云：银出烧石中。尔雅云：白金谓之银，其美者谓之镣。</desc>
	</Doc>
	<Doc>
		<title>阿罗伽</title>
		<desc>
            此云欲，希须为义。五情之所欲，是名五欲。大论云：哀哉众生！常为五欲所恼，而欲求之不已。此五欲者，得之转剧，如火炙疥。五欲无益，如狗啮骨。五欲增争，如乌竞肉。五欲烧人，如逆风执炬。五欲害人，如践恶蛇。五欲无实，如梦所得。五欲不久，假借须臾。世人愚惑，贪着五欲，至死不舍，为之后世受无量苦。譬如愚人贪着好果，上树食之，不肯时下。人伐其树，树倾堕落，身首毁坏，痛恼而死。然此五欲分界内外。如大论云：二乘但断界内五欲，故世间五欲所不能动。别惑未除，故为界外上妙色声之所染污。故迦叶云：三界五欲，我已断竟，不能动心。此是菩萨净妙五欲。吾于此事不能自安。此是迦叶为界外之声动。天女散花，身子除去，此为界外之色动。又分别生死、涅盘有异，分别亦是别见，斯为法尘所惑也。
		</desc>
	</Doc>
	<Doc>
		<title>阿罗汉</title>
		<desc>
            大论云：阿罗名贼，汉名破，一切烦恼贼破。复次，阿罗汉，一切漏尽故，应得一切世间诸天人供养。又，阿名不，罗汉名生，后世中更不生，是名阿罗汉。法华疏云：阿颰经云：应真。瑞应云：真人。悉是无生释罗汉也。或言无翻，名含三义：无明糠脱，后世田中，不受生死果报，故云不生。九十八使烦恼尽故，名杀贼。具智断功德，堪为人天福田，故言应供。含此三义，故存
		</desc>
	</Doc>
	<Doc>
		<title>阿罗诃</title>
		<desc>秦云应供。大论云：应受一切天地众生供养。亦翻杀贼，又翻不生。观经疏云：天竺三名相近，阿罗诃，翻应供；阿罗汉，翻无生；阿卢汉，翻杀贼。</desc>
	</Doc>
	<Doc>
		<title>阿罗罗迦摩罗</title>
		<desc>亦名罗勒迦蓝。</desc>
	</Doc>
	<Doc>
		<title>阿罗难陀</title>
		<desc>梁言欢喜。</desc>
	</Doc>
	<Doc>
		<title>阿弥陀</title>
		<desc>
            清净平等觉经翻无量清净佛，无量寿经翻无量寿佛。称赞净土经云：其中世尊，名无量寿，及无量光。智论云：无量有二：一者、实无量，诸圣人所不能量，如虚空、涅盘、众生性，是不可量。二者、有法可量，但力劣者不能量，如须弥山、大海水，斤两滴数多少，诸佛菩萨能知，诸天世人所不能知，故言无量。是故天台乃立四句：实有量而言无量，弥陀是也；实无量而言量，如此品及金光明是也；实无量而言无量，如涅盘云唯佛与佛其寿无量是也；实有量而言量，如八十唱灭是也。又以三身对，凡立四句。故法华疏云：复次，法身，非量非无量；报身，金刚前有量，金刚后无量；应身，随缘则有量，应用不断则无量。通途诠量，三句在圣，一句属凡，有量无常，都非佛义。
		</desc>
	</Doc>
	<Doc>
		<title>阿摩</title>
		<desc>此翻云女母。</desc>
	</Doc>
	<Doc>
		<title>阿摩勒</title>
		<desc>树叶似枣，华白而小，果如胡桃，味酸甜，可入药。</desc>
	</Doc>
	<Doc>
		<title>阿摩落迦</title>
		<desc>西域记云：印度药果之名也。</desc>
	</Doc>
	<Doc>
		<title>阿牟伽皤赊</title>
		<desc>此云不空罥索。</desc>
	</Doc>
	<Doc>
		<title>阿那</title>
		<desc>亦云安那，此云遣来，入息也。</desc>
	</Doc>
	<Doc>
		<title>阿那含</title>
		<desc>此云不来。金刚疏云：是人欲界中死，生色无色界，于彼漏尽，不复来生。大论名阿那伽弥。阿那名不，伽弥名来。四教义翻云不还。</desc>
	</Doc>
	<Doc>
		<title>阿那律</title>
		<desc>
            或云阿那律陀，此云无灭。昔施食福，人天受乐，于今不灭。净名疏云：或云阿泥卢豆，或阿楼，如楚夏不同耳。此云如意，或云无贫。过去饿世，曾以稗饭施辟支佛，九十一劫，天人之中，受如意乐，故名如意。尔来无所乏断，故名无贫。佛之从弟。西域记云：阿泥陀，旧曰阿那律者，讹也。
		</desc>
	</Doc>
	<Doc>
		<title>阿那婆达多</title>
		<desc>此云无热，从池得名，池中有五柱堂。</desc>
	</Doc>
	<Doc>
		<title>阿那婆娄吉低输</title>
		<desc>
            文句名婆娄吉低税。别行玄：此云观世音。能所圆融，有无兼畅，照穷正性，察其本末，故称观也。世音者，是所观之境也。万象流动，隔别不同，类音殊唱，俱蒙离苦，菩萨弘慈，一时普救，皆令解脱，故曰观世音。应法师云：阿婆卢吉低舍婆罗，此云观世自在。雪山已来经本，云娑婆罗，则译为音。无量清净平等觉经名廅楼亘。此云光世音。西域记云：阿缚卢枳多伊湿伐罗，唐言观自在，合字连声，分大散音，即阿缚卢枳多，译曰观。伊湿伐罗，译曰自在。旧译为光世音，或世自在，皆讹谬也。唐奘三藏云：观有不住有，观空不住空；闻名不惑于名，见相不没于相。心不能动，境不能随；动随不乱其真，可谓无碍智慧也。
		</desc>
	</Doc>
	<Doc>
		<title>阿那他</title>
		<desc>
            此云非正使人。帝王略论曰：习与正人居，不能无正，犹生长齐地，不能不齐言也。习与不正人居，不能无不正，犹生长楚地，不能不楚言也。易曰：君子以常德行习教事。谯子曰：夫交人之道，犹素之白也。染之以朱则赤，染之以蓝则青。大戴礼曰：与君子游，如入芝兰之室，久而不闻其香，则与之化矣！与不善人居，如入鲍鱼之肆，久而不知其臭，与之变矣！
		</desc>
	</Doc>
	<Doc>
		<title>阿难</title>
		<desc>大论：秦言欢喜。佛成道时，斛饭王家，使来白净饭王言：贵弟生男。王心欢喜，言：今日大吉。语来使言：是男当字为阿难。举国欣庆。又名庆喜。亦翻无染。虽残思未尽，随佛入天人龙宫，见女，心无染着故。玄云：持三藏教。
		</desc>
	</Doc>
	<Doc>
		<title>阿难跋陀</title>
		<desc>此云喜贤。玄云：持通教。</desc>
	</Doc>
	<Doc>
		<title>阿难迦罗</title>
		<desc>此云喜海。玄云：持圆教。付法藏有三：一、阿难，此云庆喜，传声闻藏。二、阿难跋陀，此云喜贤，持缘觉藏。三、阿难迦罗，此云喜海，持菩萨藏。圆觉略疏云：略是一人，随德名别。</desc>
	</Doc>
	<Doc>
		<title>阿耨达</title>
		<desc>
            西域记云：赡部洲之中地者，阿那婆答多池，唐言无热恼。旧曰阿耨达，讹也。在香山之南，大雪山北。周八百里，金、银、铜、铁、琉璃、颇胝饰其岸焉。金沙弥漫，清波皎镜，大地菩萨以愿力故，化为龙王，于中潜宅，出清冷水。是以池东面银牛口，流出殑伽河，绕池一帀，入东南海。池南面金象口，流出信度河，绕池一帀，入西南海。池西面琉璃马口，流出缚刍河，绕池一帀，入西北海。池北面颇胝师子口，流出徙多河，绕池一帀，入东北海。或曰潜流地下，出积石山，即徙多河之流，为中国之河源。孝经缓神契曰：河者，水之伯。
		</desc>
	</Doc>
	<Doc>
		<title>阿耨多罗</title>
		<desc>秦云无上。大论云：如诸法中，涅盘无上；众生中，佛亦无上。地持经云：唯一丈夫，名无上士。大经云：有所断者，名有上士；无所断者，名无上士。</desc>
	</Doc>
	<Doc>
		<title>阿耨多罗三藐三菩提</title>
		<desc>
            肇论曰：秦言无上正遍知。道莫之大，无上也。其道真正，无法不知，正遍知也。苑师云：阿，此云无；耨多罗，翻上；三藐，翻正也；三，遍也，等也；菩提，觉也。孤山疏云：极果超因，故云无上。正则正观中道，等则双照二边，盖果上三智也。发轸云：无上，是理；正等觉，是智。正谓正中，即一切种智寂灭相也。等谓平等，即行类相貌如实知也。裴相国云：是诸佛所证最上妙道，是众生所迷根本妙源。故凡夫流浪六道，由不发此菩提心故。今得人身，起庆幸意，当须秉心，对佛像前，烧香散华，三业供养，立四弘誓，发成佛心。故华严云：菩提心者，名为种子，能生一切诸佛法故。发此心者，须识其体。体有二种，一曰当体，二曰所依体。其当体者，所谓悲心、智心、愿心，此三种心，乃是当体。所依体者，自性清净圆明妙心，为所依体。性自具足，号如来藏。惑不能染，智无所净，虚寂澄湛，真觉灵明，能生万法，号一大事。但由群生久迷此信，唯认攀缘六尘影像，乍起乍灭虚妄之念，以为自心。一迷为心，决定惑为色身之内。不知色身外洎山河，虚空大地，咸是妙明真心中物。此之心体，如肇师云：微妙无相，不可为有；用之弥勤，不可为无。度一切诸佛境界经，文殊言：菩提者，无形相、无为。云何无形相？不可以六识识故。云何无为？无生住灭故。裴相国云：性含万德，体绝百非，如净月轮，圆满无缺。惑云所覆，不自觉知，妄惑既除，真心本净。性含万德故，在圣不为得；体绝百非故，居凡不为失。然欲发此心者，当运慈悲而为宗要。故华严海云比丘告善财言：发菩提心者，所谓发大悲心，普救一切众生故；发大慈心，等佑一切世间故。一切群汇，本无生死，妄风飘鼓，汨没苦海。今发大愿，黑暗崖下，誓作明灯；生死波中，永为船筏。此起悲心拔众生苦。一切凡夫，本性具足性净功德，今迷宝藏，贫穷孤露。今启洪愿，誓与群萌无上佛果究竟之乐，如一众生未成佛，终不于此取泥洹，愿举修途之初步，宜运成山之始篑。崇德广业，不倦终之。
		</desc>
	</Doc>
	<Doc>
		<title>阿耨窣睹婆</title>
		<desc>或输卢迦波。天竺但数字满三十二即为一偈，号阿耨窣睹婆偈。</desc>
	</Doc>
	<Doc>
		<title>阿毗昙</title>
		<desc>
            或云阿毗达磨，此云无比法，谓无漏法慧为最胜故。四教义曰：无比法，圣人智慧，分别法义也。新云阿毗达摩，此云对法。对有二种：一者，对向，谓向涅盘，以乘无漏圣道之因，感趣涅盘圆极之果。二者，对观，对观四谛，谓以净慧之心，观察四谛之法，故名对也。法有二种：一者，胜义法，谓择灭涅盘。二，法相法，即通四圣谛。问：若据此义，合云对法藏。今隐对法之名，但云慧论者如何？答：此乃随方之声也。本母能生妙慧，妙慧因论而生，故展转翻为论也。瑜伽论云：问答决择诸法性相，故名论。奘师传云：旧曰优波提舍，讹也。正云邬波弟铄。后分经云摩达磨。
		</desc>
	</Doc>
	<Doc>
		<title>阿婆磨</title>
		<desc>大论翻云无等等。佛名无等，般若波罗蜜利益众生，令与佛相似，故名无等等。</desc>
	</Doc>
	<Doc>
		<title>阿耆多翅舍钦婆罗</title>
		<desc>什曰：阿耆多翅舍，字也。钦婆罗，粗衣也。其人起计，非因计因，着粗皮衣，及拔发烟熏鼻等，以诸苦行为道也。肇曰：翅舍钦婆罗，粗弊衣名也。其人着弊衣，自拔发，五热炙身。以苦行为道，谓今身并受苦，后身常乐。
		</desc>
	</Doc>
	<Doc>
		<title>阿耆尼</title>
		<desc>西域记云：旧曰乌耆，讹也。</desc>
	</Doc>
	<Doc>
		<title>阿耆毗伽</title>
		<desc>
            此云邪命，以邪法活命根也。智论云：如经中说，舍利弗入城乞食，得已，向壁坐食。时，梵志女，名曰净目。见而问曰：沙门，汝食耶？答言：食。净目问：下口食耶？仰口食耶？方口食耶？四维口食耶？俱答云：不。净目言：食法四种。我问汝，汝言不，我不解。汝当说。舍利弗言：有出家人，合药种谷植树，不净活命，名下口食。有出家人，观视星宿，日月风雨，雷电霹雳，不净活命，名仰口食。有出家人，曲媚豪势，通使四方，巧言多求，不净活命，名方口食。有出家人，学种种咒术，卜算吉凶，如是活命，名四维口食。姊！我不堕是四不净食，我用清净乞士活命。是时净目闻说清净法食，欢喜信解。舍利弗因为说法，得须陀洹。又智论释八正道云：五种邪命，以无漏智慧舍离，是为正命。问：何等是五种邪命？答：一为利养故，诈现奇特；二为利养故，自说功德；三为利养故，占相吉凶；四为利养故，高声现威，令人畏敬；五为利养故，称说所得供养，以动人心。邪因缘活命故，是为邪命。
		</desc>
	</Doc>
	<Doc>
		<title>阿若憍陈如</title>
		<desc>
            亦名俱邻。法华疏云：阿若，名也。此翻已知，或言无知。无知者，非无所知，乃是知无耳。又翻为解。楞严云：我初称解等，具云解本际。孤山云：以第一解法者也。憍陈如，姓也。此翻火器，婆罗门种。其先事火，从此命族，亦名憍阵那。
		</desc>
	</Doc>
	<Doc>
		<title>阿萨阇</title>
		<desc>
            此云不可治病。弘明集云：必死之病，虽圣莫蠲；可疗之疾，待医方愈。故涅盘明三种病：一易治，二难治，三不可治。净名疏云：疗治有损。一、有从初服药，但增而不损，终无差理，是名增增。二、或虽困笃，方治即愈，是名增损。三、或有服药，初虽渐损，而后更增，是名损增。四、从初渐损，乃至平服，是为损损。又释治众生病。一、增增者，即底下凡夫，若为说法，更起诽谤，阐提之罪，如善星、调达等也。二、增损者，如尸利鞠多。三、损增者，如大论，明四禅比丘，谓是四果。临终见生处，谤无涅盘，即堕地狱。又毗昙成实，明退法人，皆其相也。四、损损者，即身子等，诸得道人。
		</desc>
	</Doc>
	<Doc>
		<title>阿僧伽</title>
		<desc>西域记：唐言无著，是初地菩萨，天亲之兄。佛灭千年，从弥沙塞部出家。三藏传云：夜升睹史陀天，于慈氏所，受瑜伽师地论、庄严大乘论、中边分别论；昼则下天，为众说法。</desc>
	</Doc>
	<Doc>
		<title>阿僧祗</title>
		<desc>
            或阿僧企耶，此云无央数。楚词云：时犹未央。王逸曰：央，尽也。大论云：僧祗，秦言数；阿，秦言无。问：几时名阿僧祗？答：天人中能知算数者，极数不能知，是名一阿僧祗。如一一名二，二二名四，三三名九，十十名百，十百名千，十千名万，十万名亿，千万亿名那由他，千万那由他名频婆，千万频婆名迦他，过迦他名阿僧祗。菩萨地持经云：一者，日月昼夜岁数无量，名阿僧祗；二者，大劫无量，名阿僧祗。
		</desc>
	</Doc>
	<Doc>
		<title>阿奢理贰</title>
		<desc>西域记云：唐言奇特。</desc>
	</Doc>
	<Doc>
		<title>阿施</title>
		<desc>秦言义。大品施字，经本作施字门，入诸法施字不可得故。论曰：若闻他字，即知一切法义不可得。华严唱曷攞多字，名生死境界智慧轮。疏云：即执着义性，执着为生死境，义即智慧轮。</desc>
	</Doc>
	<Doc>
		<title>阿湿缚窭沙</title>
		<desc>
            或名阿湿矩沙。西域记云：唐言马鸣。摩诃衍论曰：若克其本，大光明佛；若论其因，第八地内住位菩萨。西天竺诞生，卢伽为父，瞿那为母，同生利益。过去世中，有一大王，名曰轮陀，有千白鸟，皆悉好声。若鸟出声，大王增德；若不出声，大王损德。如是诸鸟，若见白马，则其出声；若不见时，常不出声。尔时大王，遍求白马，终日不得。作如是言：若外道众，此鸟鸣者，都破佛教，独尊独信；若佛弟子，此鸟鸣者，都破外道，独尊独信。尔时菩萨，用神通力，现千白马，鸣千白鸟，绍隆正法，令不断绝。是故世尊，名曰马鸣。律宗统要钞，引缘异此，学者须检。
		</desc>
	</Doc>
	<Doc>
		<title>阿湿么</title>
		<desc>秦言石。大品魔字门，入诸法魔字不可得故。论曰：即知诸法牢坚如金刚石。华严唱娑么字时，名随十方现见诸佛。疏云：即可忆念性。</desc>
	</Doc>
	<Doc>
		<title>阿湿婆</title>
		<desc>
            此云马。汉书西域传云：大宛国有高山，其上有马，不可得。因取五色母马，置其下，与集生驹，皆汗血，因号天马。李伯乐，字孙阳，行至虞之山坂，遇盐车至，有一龙马，而人不识，用驾盐车。遥见伯乐，乃嘶。伯乐以坐下马易之，日行千里。淮南子云：秦穆公与伯乐曰：子有使求马者乎？答曰：马不在形容筋骨相也。天下之马，若减若没，臣之子，皆下材。可告天下之马，有担缠束薪者，九方堙，其于马，非臣之下也。求马三月而反，曰得马矣。在沙丘，牡而黄，及马至，则牝而骊。公谓伯乐曰：子所求马者，毛色牝牡，不知贩矣。伯乐太息曰：一至此乎！堙之所睹者天机也。得其精而忘其粗，见其内而忘其外，果千里马也。阿含：佛告比丘：有四马：一、见鞭影即便惊悚，二、触毛乃惊，三、触肉始惊，四、彻骨方觉。初合闻他聚落无常即惊，二如闻己聚落无常生厌，三如闻己亲无常生厌，四如己身病苦方厌。涅盘四马，喻生、老、病、死。或名婆诃罗，此云长毛。
		</desc>
	</Doc>
	<Doc>
		<title>阿恃多伐底河</title>
		<desc>
            西域记云：唐言无胜。旧曰阿利罗跋提河，讹也。典言剌拏伐底河，译曰有金河，是产阎浮金处。梁宗法师云：佛来此河边，入灭有意，河流奔注，若生死遄速。金砂不动，喻佛性常住。又因地在此舍身，故今至彼入灭。章安云：相传熙连，祗是跋提。今言不尔，跋提大，熙连小。或言广四丈，或八丈，在城北，跋提量在城南，相去百里，佛居其间。熙连禅尼，此云不乐着河，度一切诸佛境界经：佛言四流：欲流、有流、见流、无明流。涅盘经说六河：谓生死河、涅盘河、烦恼河、佛性河、善法河、恶法河。
		</desc>
	</Doc>
	<Doc>
		<title>阿输迦</title>
		<desc>
            或名阿输可，大论翻无忧华树。因果经云：二月八日，夫人往毗蓝尼园，见无忧华，举右手摘，从右胁出。后汉法本内传云：明帝问摩腾法师曰：佛生日月可知否？腾曰：昭王二十四年，甲寅之岁，四月八日，于毗岚园内，波罗树下，右胁而诞。故普耀云：普放大光，照三千界。即周书异记云：昭王二十四年，甲寅之岁，四月八日，江河泉池，忽然泛涨，井皆溢出。宫殿人舍，山川大地，咸悉震动。其夜即有五色气，入贯太微，遍于西方，尽作青红之色。昭王即问太史苏由，是何祥耶？苏由曰：有大圣人生于西方，故现此瑞。昭王曰：于天下何如？苏由曰：即时无他，至千年外，声教被此。昭王即遣镌石记之，埋在南郊天祠前。周第六主穆王满，五十二年，壬申之岁，二月十五日，佛年七十九，方始灭度。故涅盘经云：二月十五日，临涅盘时，出种种光，大地震动，声至有顶，光遍三千。即周书异记云：穆王即位五十二年，壬申之岁，二月十五日旦。暴风忽起，发损人舍，伤折树木，山川大地，皆悉震动。午后天阴云黑，西方有白虹十二道，南北通贯，连夜不灭。穆王问太史扈多曰：是何征也？扈多对云：西方有大圣人灭度，魂相现耳。魏昙谟最，及唐法琳，北山神清，法上答高丽问，朝代并同。荆溪辅行亦云：当此周昭王甲寅之岁。第二，齐王简栖述头陀寺记云：周鲁二庄，亲昭夜景之鉴。洎隋翻经学士费长房，撰开皇三宝录，佛以周庄王他十年，即春秋左传云：鲁庄公七年，岁次甲午，四月八日也。生相既显，故普耀云：普放大光，照三千界。即左传说，恒星不现夜明也。瑞应经云：沸星下现，侍太子生。故左传云：星陨如雨。本行经说虚空无云，自然而雨。左传又称与雨偕也。又云：成道即当第十八主，惠王十九年癸亥也。示灭即第二十一主，匡王五年癸丑，二月十五日也，时年八十矣。孤山注四十二章，净觉造通源记，依此费氏朝代。由净名疏云：周时佛兴，星陨如雨故也。法琳评曰：但据恒星为验，而云佛生，未悟恒星，别由他事。案文殊师利般涅盘云：佛灭度后二百五十年，文殊至雪山化五百仙人讫，还归本土，放大光明，遍照世界，入于涅盘。恒星之瑞，即其时也。又长房言：佛以周惠王十九年癸亥成道者，亦有大过。何者？案刘向古旧二录云：周惠王时已渐佛教，一百五十年后，老子方说五千文。若以惠王之时始成佛者，不应经教已传洛矣。第三，后周道安法师述二教论云：慧光遐照，庄王因睹夜明；灵液方津，明帝以之神梦。注云：春秋左传云：鲁庄公七年，岁次甲午，四月辛卯夜，恒星不现，星陨如雨，即周之庄王十年也。庄王别传曰：遂即易筮之云：西域铜色人出也，所以夜明，非中夏之灾也。又依什法师年纪，及石柱铭，并与春秋符同。如来，周桓王五年岁次乙丑生；佛，襄王十五年岁在甲申而灭度。法琳评曰：安之为论，据罗什记；罗什记者，承安世高；安世高者，以汉桓帝时在洛阳翻译，信执笔者，据桓帝时。但罗什秦时始来，世高汉朝先至，二师相去，垂三百年。信彼相承，依而为记，非是安论，造次缪陈，并由当时传者之过。又法显传云：圣出殷世，武乙二十六年甲午时生者。辨正评曰：虽外游诸国，传未可依。年月时乖，殊俗实为河汉。又像正记定平王时戊午岁，法琳评曰：依像正记，罕见依凭。案通慧鹫岭圣贤录，说佛生时，凡有八别：一、夏桀时，二、商末武乙时，三、西周昭王时，四、穆王时，五、东平王时，六、桓王时，七、庄王时，八、赵伯休梁大周元年。于庐山遇弘度律师，得佛灭后，众圣默记，推当前周二十九主，贞定王亮，二年甲戌。前后所指，时既纷杂，故唐贞观十三年，敕遣刑部尚书刘德威等，问法琳法师，何故传述乖紊，无的可依？由是琳师先列其真，后陈其妄。遂定周昭丙寅岁生，周穆壬申，世尊示灭。从此起算，至今绍兴十三年，岁次癸亥，总计二千九十四年。西域记云：自佛涅盘，诸部异议。或云已过九百，未满千年；或云一千二百余年；或云一千三百余年；或云一千五百余年。然既古今緜远，东西杳邈，不宜确执，是一非诸。故南山律师问天人云：此土常传佛是殷时、周昭、鲁庄等，互说不同，如何定指？答曰：皆有所以。弟子夏桀时生天，具见佛之垂化。且佛有三身。法报二身，则非人见，并化登地已上。唯有化身，普被三千百亿天下。故有百亿释迦，随人所感，前后不定。或在殷末，或在鲁庄，俱在大千之中。前后咸传一化，感见随机前后，法报常自湛然，不足疑也。辨朝代竟，若论月分，如浴佛经云：一切佛皆四月八日生也。瑞应亦云四月八生，萨婆多云二月八生，费长房云仲春二月八夜生，神清云二月八日大圣诞于迦维。洎乎示灭之辰，涅盘经曰二月十五日临涅盘时。然此诸文，出有异者，盖西域以寅月十六为岁首，以寅月十五为岁终。彼分三际之殊，此立四时之别，加复震旦立正，三代有异。夏正建寅，殷正建丑，周正建子。佛之生灭，既准周书，日月之数，当依姬世。三宝纪定四月为二月，故北山云：周之二月，今十二月也。而大圣在乎周年，故得以十一月言正，异今之世也。是月也，天地否闭，龙蛇斯蛰，微阳潜布于下泉，勾萌未达于上土。以兹而生者，应气运而来；以兹而灭者，应代谢而去。然考二月涅盘，属十二月，此尽美矣。其定诞生，亦十二月，未尽善也。故二教论云：周以十一月为正，春秋四月，即夏之二月也。依天竺用正与夏同。又僧史略云：江表以今四月八日为佛生日者，依瑞应经也。如周用正，合是今二月八日，今用建巳，乃周之六月也。详此滥用建巳月者，由闻声便用，不摭实求时也。又二教论云：杜预用晋历算，辛卯二月五日，安共董供奉。用鲁历算，即二月七日；用前周历，即二月八日也。又今北地，尚腊八浴佛，乃属成道之节。故周书异记云：周穆王二年癸未，二月八日，佛年三十成道，正当今之腊八也。西域记云：菩萨以吠舍佉月后半八日，当此三月八日。上座部，则以吠舍佉月后半十五日，当此三月十五日。闻诸先记曰：佛以生年八十，吠舍佉月后半十五日，入涅盘，当此三月十五日也。说一切有部，则佛以迦剌底迦月后半八日，入涅盘，当此九月八日也。今详西域，如奘师云：建寅为岁首，二月则当建卯，四月乃属建巳。况涅盘瑞应，翻传到此，适当汉魏之后，皆遵夏历。所以天下相传，以卯月为涅盘，以巳月为降生者，殊有由也。诸文所载年月日异，故附此集，录示后世。
		</desc>
	</Doc>
	<Doc>
		<title>阿斯陀</title>
		<desc>
            或云阿夷，此翻无比，又翻端正。大论云：阿私陀仙，白净饭王言：我以天耳，闻诸天鬼神说，净饭王生子，有佛身相，故来请见。王大欢喜，敕诸侍人，将太子出。侍人答王：太子小睡。时阿私陀言：圣王！常警一切，施以甘露，不应睡也。即从座起，诣太子所。抱着臂上，上下相之。相已涕零，不能自胜。王大不悦，问相师曰：有何不祥，涕泣如是？仙人答言：假使天雨金刚大山，不能动其一毛，岂有不祥？太子必当作佛。我今年暮，当生无色天上，不得见佛，不闻其法，故自悲伤耳。
		</desc>
	</Doc>
	<Doc>
		<title>阿檀</title>
		<desc>
            或阿捺摩，此云无我。说文云：我，施身自谓也。华严云：凡夫无智，执着于我。智论明二种：一者邪我，二者慢我。言邪我者，如辅行云：未得禅来，纵起宿习，所有烦恼，及因现阴，起于我见，仍属钝使，初果所断。此推理见，及发得见，皆名邪我。二慢我者，如止观云：如诸蠕动，实不推理，而举张鬐，怒目自大。底下凡劣，何尝执见？行住坐卧，恒起我心，此是慢我。大宝积经：佛言：迦叶！譬如咽塞病，即能断命。如是迦叶，一切见中，唯有我见，即时能断于智慧命。地持经云：世间受生，皆由着我；若离着我，则无世间受生身处。无著论云：取自体相续，为我想；我所取，为众生想；谓我乃至寿住，为命想；展转趣于余趣，为人想。大论云：我者，于阴界入计我我所，若即若离。人者，谓于阴界入中，谓我是行人。众生者，于阴界入和合之中，计有我生。寿者，于阴界入中，计一期报，若长若短。辅行云：我以计内；人以计外；众生以续前为义；寿者以趣后为能。凡夫既执我倒，佛为二乘说无我法。故智论号名字我，如大乘入楞伽云：自心所现身器世间，皆是藏心之所显现，刹那相续，变坏不停。如河流，如种子，如灯焰，如迅风，如浮云。躁动不安如猿猴，乐不净处如飞蝇，不知厌足如猛火。无始虚伪习气为因，诸有趣中流转不息，如汲井轮。种种色身威仪进止，譬如死尸咒力故行，亦如木人因机运动。若能于此善知其相，是名人无我智。大论云：但于五众取相故，计有人相，而生我心；以我心故生我所。我所心生故，有利益我者生贪欲，违逆我者而生嗔恚。此结使不从智生，从狂惑生，是名为痴。三毒为一切烦恼之根本，悉由吾我。故作福德，为我后当得。亦修助道法，我当得解脱。初取相故，名为想众。因吾我起结使，及诸善行，是名行众。是二众，则是法念处。于想行众法中，求我不可得。何以故？是诸法皆从因缘生，悉是作法，而不牢固，无实我法。行如芭蕉，叶叶求之，中无有坚。想如远见野马，无水有水想，但诳惑于眼。我本空寂，二乘既执四枯，故佛于无我中而示真我。故涅盘经明八自在：一、能示一身多身，数如微尘；二、以尘身满大千界；三、以大身轻举远到；四、现无量类，常居一国；五者、诸根互用；六、得一切法，如无法想；七、说一偈，经无量劫；八、身如虚空，存没随宜不穷。
		</desc>
	</Doc>
	<Doc>
		<title>阿提阿耨波陀</title>
		<desc>
            阿提，秦言初；阿耨波陀，秦言不生。大品云：阿字门，一切法初不生。智论云：得是字阿罗尼菩萨，若一切语中闻阿字，即时随义。所谓一切法从初来不生。二教论曰：万化本于无生而生，生者无生。三才肇于无始而始，始者无始；然则无生无始，物之性也。有化有生，人之聚也。中论云：诸法不自生，亦不从他生。不共不无因，是故说无生。止观云：若心具者，心起不用缘；若缘具者，缘具不关心；若共具者，未共各无，共时安有？若离具者，既离心离缘，那忽心具？今问：佛教因缘为宗，论遣共生，应属所破耶？答：单真不立，独妄难成。因缘和合，从颠倒说。今观实相，岂可顺迷？故曰：应照理体，本无四性。又复自行虽离四执，化他无妨四说。经说自生云：三界无别法，唯是一心作。经说他生云：善知识者，是大因缘。或云：五欲令人堕恶道。或说共生云：水银和真金，能涂诸色像。或说离云：十二因缘，非佛所作，其性自尔！华严云：唱阿字时，入般若波罗蜜门。名以菩萨威力，入无差别境界。疏云：阿者，入无生义，无生之理，统该万法。菩萨得此无生，达诸法空，断一切障。
		</desc>
	</Doc>
	<Doc>
		<title>阿提目多伽</title>
		<desc>
            旧云善思夷华，此云苣蕂。子，胡麻也。又云此方无故不翻。或翻龙舐华，其草形如大麻，赤华青叶，子堪为油，亦堪为香。宗镜引摄论云：苣蕂本来是炭，多时埋在地中，变为苣蕂。西方若欲作涂身香油，先以华香，取苣蕂子，聚为一处，淹令极烂。后取苣蕂压油，油遂香也。
		</desc>
	</Doc>
	<Doc>
		<title>阿陀那</title>
		<desc>
            义翻执持，能执持种子根身生相续义。执持有三：一、执持根身令不烂坏；二、执持种子令不散失；三、执取结生相续义。即有情于中有身临末位，第八识初一念受生时，有执取结生相续义。结者，系也，属也。于母腹中一念受也，便系属彼故。亦如磁毛石吸铁，铁如父母精血二点，第八识如磁毛石。一刹那间，便揽而住。同时根尘等种，从自识中，亦生现行，名为执取结生。故楞严曰：陀那微细识，习气如瀑流，真非真恐迷，我常不开演。解深密经谓之第九者，乃别取第八净分言之。故摄论云：世尊说法凡有三种：一染污分，二清净分，三染污清净分。譬如金藏土中有三：一地界，二金，三土轮。以地譬依他性，具染净二分，此八识。以土譬分别性，为生死染分，此七识。以金譬真实性，为涅盘净分，此九识。宗镜云：分别诸识，开合不同，皆依体用。约体则无差而差，以全用之体，不碍用故。约用则差而无差，以全体之用，不失体故。如举海成波不识海，举波成海不碍波。非有非无，方穷识性；不一不异，可究心源。古德云：约诸识门，虽一多不定，皆是体用缘起，本末相收。本是九识，末是五识。从本向末，寂而常用；从末向本，用而常寂。寂而常用故，静而不结。用而常寂故，动而不乱。静而不结故，真如是缘起。动而不乱故，缘起是真如。真如是缘起故，无涅盘不生死，即八九为六七；缘起是真如故，无生死不涅盘，即六七为八九。无生死不涅盘故，法界皆生死；无涅盘不生死故，法界皆涅盘。法界皆涅盘故，生死非杂乱；法界皆生死故，涅盘非寂静。生死非杂乱，众生即是佛。涅盘非寂静，佛即是众生。是以法界违故，说涅盘是生死，即理随情用；法界顺故，说生死是涅盘，即情随理用。如此明时，说情非理外，理非情外。情非理外故，所以即实，说六七为八九。实者，体也。理非情外故，所以即假，说八九为六七。假者，用也。以假实无碍故，人法俱空。以体用无碍故，空无可空。人法俱空，故说绝待。空无可空，故言妙用。如斯说者，亦是排情之言，论其至实者，不可以名相得。至极者，不可以二谛辨。不可以名相得，故非言象能诠。不可以二谛辨，故非有无能说。故云：至理无言，贤圣默然，正可以神会，不可以心求。问：一心湛寂，云何起诸识浪？答：只为不觉，忽尔念生。起信云：以不如实知真如、法一故，不觉心起。摩诃衍论云：即是显示根本不觉之起因缘。根本不觉，何因缘故，得起而有？因不如故，得起而有。何等法中而不如耶？谓三法中而不如故。言不如者当有何义？谓违逆义故。云何三法？一者实知一法，二者真如一法，三者一心一法，是名为三。实知法者，谓一切觉，即能达智。真如法者，谓平等理，即所达境。一心法者，谓一法界，即所依体。于此三法皆违逆故，无明元起。是故说言，谓不如实知，真如、法一故，不觉心起。彼三种法，皆守一中，终不离故，故通名一。又起信云：以无明熏力，不觉心动，最初成其业识。因此业识，复生转识等。论释云：最初不觉，称为第一业相。能见所见，无有差别，心王念法，不可分析。唯有精勤隐流之义，故名为业。如是流动，只申不觉。第二转相，以业相念为所依故，转作能缘，流成了相。第三现相，以了别转为所依，戏论境界，具足现前，所缘相分，圆满安布。依此见分，现彼相分。又，动相者，动为业识，理极微细。谓本觉心，因无明风，举体微动。微动之相，未能外缘，即不觉故。谓从本觉，有不觉生，即为业相。如海微波，从静微动，而未从此转移本处。转相者，假无明力，资助业相，转成能缘，有能见用，向外面起，即名转相。虽有转相，而未能现五尘所缘境相。如海波浪，假于风力兼资微动，从此击波转移而起。现相者，从转相而成现相，方有色尘山河大地器世间等。楞伽经大慧白佛言：世尊，诸识有几种生住灭？佛告大慧：识有二种生住灭，非思量所知。谓流注生住灭，相生住灭。唯目第八：三相微隐，种现不断，名为流注。由无明缘，初起业识，故说为生。相续长劫，故名为住。到金刚定，等觉一念，断本无明，名流注灭。相生住灭者，谓余七识，心境粗显，故名为相。虽七缘八，望六为细，具有四惑，故亦云粗。依彼现识自种，诸境缘合生七识，为相生。长劫熏习，名为相住。从末向本，渐伏及断，至七地满，名为相灭。依前生灭，立迷悟依。依后生灭，立染净依。后短前长，事分二别，即是流注生住灭，相生住灭。仁王般若经云：然诸有情，于久远劫，初刹那识，异于木石，生得染净，各自能为无量无数染净识本。从初刹那不可说劫，乃至金刚终一刹那，有不可说不可说识。生诸有情色心二法。色名色蕴，心名四蕴。宗镜引古释：初刹那识，异于木石者，谓一念识，有觉受故，异于木石。即显前念中有末心，所见赤白二秽，即同外器木石种类。此识生时，揽彼为身，故异木石。问：既非久远无始，何名初识耶？答：过去未来无体，刹那熏习，唯属现在。现在正起妄念之时，妄念违真，名为初识。非是过去有识创起，名为初识。故知横该一切处，竖通无量时，皆是即今现在一心，更无别理。道契经：文殊师利白佛言：世尊！阿赖耶识，具一切法，过于恒沙。如是诸法，以谁为本？生于何处？佛言：如是有为、无为一切诸法，生处殊胜，不可思议。何以故？于非有为、非无为处，是有为、是无为法，而能生故。文殊又白佛言：世尊！云何名为非有为、非无为处？佛言：非有为、非无为处者，所谓一心本法。非有为故，能作有为；非无为故，能作无为。是故我言生处殊胜，不可思议。又云：当作二门，分明显说：一者下转门，二者上转门。生灭门中不出此二。如是二门云何差别？颂曰：诸染法有力，诸净法无力，背本下下转，名为下转门。诸净法有力，诸染法无力，向原上上转，名为上转门。识论云：云何应知依识所变？假说我法，非别实有，由斯一切唯有识耶？颂曰：是诸识转变，分别所分别，由此彼皆无，故一切唯识。又，诸师所明，总有四分义：一、相分，二、见分，唯识论云：于自所缘，有了别用。三、自证分，为能亲证自见分、缘相分不谬，能作证故。四、证自证分，谓能亲证第三自证分、缘见分不谬故。从所证处得名。此四分义，镜如自证分，镜明如见分，镜象如相分，镜后弝如证自证分。此四分有四师立义：第一，安慧菩萨，立一分自证分。识论云：此自证分，从所缘生，是依他起故，故说为有。见、相二分，不从缘生，因遍计心妄执而有。如是二分，情有理无。唯自证分，是依他起性，有种子生，是实有故。见、相二分是无，更变起我法二执又是无，以无似无。若准护法菩萨，即是以有似无。见、相二分，是有体；变起我法二执，是无体。故安慧引楞伽云：三界有漏心心所，皆是虚妄分别为自性。故知八识见、相二分，皆是遍计妄执有故。唯有自证一分，是依他起性，是实有故。二、难陀论师，立二分成唯识。初标宗者，即一切心生，皆有见、相二分。见、相二分，是能所二缘也。若无相分牵心，心法无由得生；若无能缘见分，谁知有所缘相分耶？即有境有心等成唯识也。见分为能变，相分是所变，能所得成，须具二分。见分相分，是依他起性。有时缘独影境，即同种生。有时缘带质境，即别种子。故非遍计也。若不许者，诸佛不应现身土等种种影像也。三、陈那菩萨立三分。安慧立一分，但有体而无用；难陀立见、相二分，但有用而无体，皆互不足。立理者，谓立量果义。论云：能量，所量，量果，别故，相见必有所依体故。相分为所量，见分为能量，即要自证分为证者，是量果也。喻尺量绢，绢为所量，尺人为能量，记数之智名为量果。今见分、缘相分不错，皆由自证分为作果故。今眼识见分缘青时，定不缘黄，如见分缘不曾见境。忽然缘黄境时，定不缘青，若无自证分，即见分不能自记忆。故知须立三分。若无自证分，即相、见亦无。若言有二分者，即须定有自证分。集量论颂云：似境相所量，能取相自证。释云：似境相所量者，即相分似外境现。能取相自证者，即是见分能取相分。故自证即是体也。四，护法菩萨立四分。立宗者，心心所若细分别，应有四分。立理者，若无第四分，将何法与第三分为量果耶？汝陈那立三分者，为见分有能量了境用故，即将自证分为量果。汝自证分亦有能量照境故，即将何法与能量自证分为量果耶？即须将第四证自证分，为第三分量果也。引密严经云：众生心二性，内外一切分，所取能取缠，见种种差别。夫为量果，须是现量，方为量果。前五识与第八见分，虽是现量，以外缘故，即非量果。为量果者，须内缘故。七识虽是内缘，亦非量果。为量果者，应具二义：一现量，二内缘。又，果中后得见分，虽是现量，内缘时，变影缘，故非量果。即须具三义。又，果中根本智见分，虽亲证真如，不变影故，是心用，故非量果。即须是心体，具足四义：一现量，二内缘，三不变影，四是心体，方为量果。问：四分以何为体性？答：相分，所变色心为体性。若内三分，即用现行心所而为体。宗镜问：未有无心境，曾无无境心。凡圣通论，都有几境？答：大约有三境。颂曰：性境不随心，独影唯从见，带质通情本，性种等随应。又广释云：性境者，为有体实相分名性境。即前五识及第八心王，并现量第六识。所缘诸实色，得境之自相，不带名言，无筹度心，此境方名性境。及根本智缘真如时，亦是性境，以无分别，任运转故。言不随心者，都有五种不随：一、性不随者，其能缘见分通三性，所缘相分境惟无记性，即不随能缘见分通三性。二、种不随者，即见分从自见分种生，相分从自相分种生，不随能缘见分心种生故，名种不随。三、界系不随者，如明了意识，缘香味境时，其香味二境，唯欲界系，不随明了意识，通上界系。又如欲界第八缘种子境时，其能缘第八，唯欲界系，所缘种子，便通三界，即六八二识，有界系不随。四、三科不随，且五蕴不随者，即如五识见分，是识种收，五尘相分，即色蕴摄，是蕴科不随；十二处不随者，其五识见分，是意处收，五尘相分，五境处摄，是处科不随；十八界不随者，其五识见分，是五识界收，五尘相分，五境界摄，此是三科不随。五、异熟不随者，即如第八见分，是异熟性，所缘五尘相分，非异熟性，名异熟不随。独影境者，谓相分与见分同种生，名独影唯从见。即如第六识，缘空华兔角过未，及变影缘无为，并缘地界法，或缘假定果极迥极略等，皆是假影像。此但从见分变生，自无其种，名唯从见。独影有二种：一者无质独影，即第六缘空华兔角，及过未等，所变相分是。其相分与第六见分同种生，无空华等质。二者有质独影，即第六识缘五根种现是，皆托质而起故，其相分亦与见分同种而生，亦名独影境。三带质者，即心缘心是。如第七缘第八见分境时，其相分无别种生，一半与本质同种生，一半与能缘见分同种生。从本质生者，即无覆性；从能缘见分生者，即有覆性。以两头摄不定故，名通情本。质即第七能缘见分，本即第八所缘见分。又，四句分别，一唯别种非同种，即性境。二唯同种非别种，即独影境。三俱句，即带质境。四俱非，即本智缘如。以真如不从见分种生故，名非同种。又，真如当体是无为，但因证显得，非生因所生法故，名非别种。性种等随应者，性即性境，种谓种类。所谓于三境中，各有种类不同，今皆须随应而说。又约八识分别者，前五转识，一切时中，皆唯性境，不简互用不互用。二种变中，唯因缘变，又与五根同境故。第六意识有四类：一、明了意识，亦通三境，与五同缘实五尘，初率尔心中，是性境。若以后念缘五尘上方圆长短等假色，即有质独影，亦名似带质境。二、散位独头意识，亦通三境，多是独影，通缘三世有质无质法故。若缘自身现行心心所时，是带质境。若缘自身五根，及缘他人心心所，是独影境，亦名似带质境。又独头意识，初刹那缘五尘少分缘实色，亦名性境。三、定中意识，亦通三境，通缘三世有质无质法故，是独影境。又能缘自身现行心心所故，是带质境。又七地已前，有漏定位，亦能引起五识缘五尘故，即是性境。四、梦中意识，唯是独影境。第七识唯带质境，第八识其心王唯性境，因缘变故，相应作意等五心所，是似带质，真独影境。问：三境以何为体？答：初性境，用实五尘为体，具八法成故。八法者，即四大地水火风，四微色香味触等。约有为说，若能缘有漏位中，除第七识，余七皆用自心心所为体。第二独影境，将第六识见分所变假相分为体。能缘即自心心所为体。第三带质，即变起中间假相分为体；若能缘有漏位中，唯六七二识心心所为体。摄论云：远行及独行，无身寐于窟，调其难调心，是名真梵志。百法释云：如来依意根处，说远行及独行也，随无明意识遍缘一切境也，故名远行。又，诸心相续，一一转故，无实主宰，名独行。无身者，即心无形质故。寐于窟者，即依附诸根，潜转身内，名寐于窟。寐者，藏也。即心之所蕴在身中。此偈意破外道执有实我也。世尊云：但是心独行，无别主宰，故言独行。又无始游历六尘境，故名远行。
		</desc>
	</Doc>
	<Doc>
		<title>阿惟颜</title>
		<desc>应法师引十地经，谓一生补处。</desc>
	</Doc>
	<Doc>
		<title>阿隰摩揭婆</title>
		<desc>此云虎珀，其色红莹。博物志云：松脂入地千年，化为茯苓；茯苓千年，化为虎珀。广志云：生地中，其上及傍，不生草木。深者八九尺，大如斛，削去上皮，中是琥珀。</desc>
	</Doc>
	<Doc>
		<title>阿修罗</title>
		<desc>
            旧翻无端正，男丑女端正。新翻非天。净名疏云：此神果报最胜，邻次诸天，而非天也。新婆娑论云：梵本正音名素洛。素洛是天，彼非天故，名阿素洛。又素洛名端正，彼非端正，名阿素洛。西域记云：阿素洛，旧曰阿修罗、阿须伦、阿须罗，皆讹也。什曰：秦言不饮酒，不饮酒因缘，出杂宝藏。法华疏云：阿修罗采四天下华，酝于大海。龙鱼业力，其味不变。嗔妒誓断，故言无酒。大论云：佛去久远，经法流传五百年后，多有别异。或言五道，或言六道。观诸经义，应有六道。以善有上、中、下，故有三善道。恶有上、中、下，故有三恶道。若不尔者，恶有三果报，而善二果报，是事相违；若有六道，于义无违。故此修罗，在因之时，怀猜忌心，虽行五常，欲胜他故，作下品十善，感此道身。华严云：如罗睺阿修罗王，本身长七百由旬，化形长十六万八千由旬。于大海中出其半身，与须弥山而正齐等。楞严经云：复有四种阿修罗类：若于鬼道，以护法力，乘通入空，此阿修罗从卵而生，鬼趣所摄。若于天中，降德贬坠，其所卜居，邻于日月，此阿修罗从胎而出，人趣所摄。有阿修罗，执持世界，力洞无畏，能与梵王及天帝释四天争权，此阿修罗因变化有，天趣所摄。别有一分下劣修罗，生大海心，沉水穴口，旦游虚空，暮归水宿，此阿修罗因湿气有，畜生趣摄。净觉问：此四阿修罗，既为四趣所摄，应无别报同分之处耶？答：虽属四趣，非无别报。今云卜居邻于日月等，即同分之处也。又长阿含云：南洲有金刚山，中有修罗宫，所治六千由旬，栏楯行树等。然一日一夜，三时受苦，苦具来入其宫中。起世经云：修罗所居，宫殿、城郭、器用，降地居天一等。亦有婚姻男女法式，略如人间。正法念经云：阿修罗略有二种：一者鬼道所摄，魔身饿鬼，有神通力。二者畜生所摄，住大海底，须弥山侧。问：法华所列四种修罗，与楞严四，为同为异？答：资中云同。净觉云：彼四只可摄在此四之中，不可次第分属其类。荆溪师云：法华四种，皆与帝释斗战。一往观之，但同今经第三类耳。
		</desc>
	</Doc>
	<Doc>
		<title>阿夷恬</title>
		<desc>此云新学，亦云新发意。</desc>
	</Doc>
	<Doc>
		<title>阿踰阇</title>
		<desc>此云不可战国。</desc>
	</Doc>
	<Doc>
		<title>阿育</title>
		<desc>或阿输迦，或阿输柯，此云无忧王。</desc>
	</Doc>
	<Doc>
		<title>阿折罗</title>
		<desc>西域记云：唐言所行。</desc>
	</Doc>
	<Doc>
		<title>安居</title>
		<desc>
            南山云：形心摄静曰安，要期住此曰居。静处思微，道之正轨，理须假日追功，策进心行，随缘托处，志唯尚益，不许驰散，乱道妨业。故律通制三时，意存据道。文偏约夏月，情在三过：一、无事游行，妨修出业；二、损伤物命，违慈实深；三、所为既非，故招世谤。以斯之过，教兴在兹。然诸义不无，指归护命，故夏中方尺之地，悉并有虫。故正法念经云：夏中除大小便，余则加趺而坐。事钞问：何为但结三月者？一、生死待形，必假资养，故结前三月，开后一月，为成供身衣服故；二、若四月尽结，则四月十六日得成，若有差脱，便不得结。教法太急，用难常准。故如来顺物，始从十六日，至后十六日，开其一月续结令成。今但就夏，亦有三时，初四月十六日，是前安居。十七日已去，至五月十五日，名中安居。五月十六日，名后安居。故律中有三种安居，谓前、中、后也。在处须无五过：一、太远聚落，求须难得；二、太近城市，妨修道业；三、多蚊螘难，或噆啮人，践伤彼命；四、无可依人，其人具五德，谓：求闻令闻，已闻令清净，能为诀疑，能令通达，除邪见，得正见；五、无施主施饮食汤药。无此五过，乃可安居。钞云：凡受日缘务，要是三宝请唤，生善灭恶者，听往；若请唤为利，三宝非法，破戒有难，虽受不成。五百问云：受七日行，不满七日还本界。后更行，不须更受。满七日已，乃复重受。钞云：纵令前事唯止一日，皆须七日法。律云：不及即日还，听受七日去，夏末一日在，亦作七日法。对首受法应具仪，对比丘言：大德一心念，我某甲比丘，今受七日法，出界外，为某事故，还来此中安居。若事是半月、一月者，方应羯磨。若受日者多，同缘受者二人、三人，应一时羯磨。西域记云：睹货逻国，旧讹曰吐火罗国。东厄岭，西接波剌斯，南大雪山，北据铁门。气序既温，疾疫众多，冬末春初，霖雨相继。而诸徒僧，以十二月十六日入安居，三月十日解安居，斯乃据其多雨，亦是设教随时也。又云：印度僧徒，依佛圣教，坐雨安居，或前三月，或后三月。前三月，当此从五月十六日，至八月十五日；后三月，当此从六月十六日，至九月十五日。前代译经律者，或云坐夏，或云坐腊，斯皆边裔殊俗，不达中国正音，或方言未融，而传译有谬。又曰：印度僧徒，依佛圣教，皆以室罗伐拏月。前半一日，入雨安居，当此五月十六日。以頞湿缚庾阇月，后半十五日，解雨安居，当此八月十五日。印度月名，依星而建，古今不易，诸部无差。良以方言未融，传译有谬。分时计月，致斯乖异。故以四月十六日入安居，七月十五日解安居也。
		</desc>
	</Doc>
	<Doc>
		<title>安陀会</title>
		<desc>
            或安怛罗婆沙，此云中宿衣，谓近身住也。南山云：五条名下衣，从用云院内行道杂作衣。若受，应加法云：此安陀会五条衣，受一长一短，割截衣持。菩萨经云：五条名中着衣，七条名上衣，大衣名众集时衣。戒坛经云：五条下衣，断贪身也；七条中衣，断嗔口也；大衣上衣，断痴心也。华严云：着袈裟者，舍离三毒。四分云：怀抱于结使，不应披袈裟。
		</desc>
	</Doc>
	<Doc>
		<title>庵罗</title>
		<desc>
            正云庵没罗，或庵罗婆利。肇注：此云柰也。柰女经云：维耶梨国，梵志园中，植此柰树。树生此女，梵志收养。至年十五，颜色端正，宣闻远国，七王争聘。梵志大惧，乃置女高楼，谓七王曰：此非我女，乃树所生。设与一王，六王必怒。今在楼上，请王平议，应得者取之，非我制也。其夜瓶沙王从伏窦中入，登楼共宿，谓女曰：若生男，当还我。即脱手金镮之印，付女为信。便出语群臣言，我已得女。瓶沙军皆称万岁，六王罢去。后女生故活，至年八岁，持环印见瓶沙王，王以为太子。至二年，会阇王生，因让曰：王今嫡子生矣，应袭尊嗣。遂退其位。肇师注云：其果似桃而非桃。略疏云：柰树，定非柰也。又翻为难分别，其果似桃而非桃，似柰而非柰。此与大经意同。经云：如庵罗果，生熟难分，具有四句，释难分别：一内外俱生，二外熟内生，三外生内熟，四内外俱熟。纂要云：旧译为柰，误也。此果多华，子甚少，其叶似柳，而长一尺，广三指。果形似梨，而底钩曲。生熟难知，可以疗疾。彼国名为王树，谓在王城种之。
		</desc>
	</Doc>
	<Doc>
		<title>庵罗园</title>
		<desc>阐义云：庵罗是果树之名，其果似桃，或云似柰。此树开华，华生一女，国人叹异，以园封之。园既属女，女人守护，故言庵罗树园。宿善冥熏，见佛欢喜，以园奉佛，佛即受之，而为所住。</desc>
	</Doc>
	<Doc>
		<title>庵摩勒</title>
		<desc>肇曰：形似槟榔，食之除风冷。时手执此果，故即以为喻。西域记云：庵没罗果，而有两种，小者生青熟黄，大者始终青色。</desc>
	</Doc>
	<Doc>
		<title>庵摩罗</title>
		<desc>
            此云清净识。僧遁注金刚三昧经云：白净无垢识。彼经佛言：诸佛如来，常以一觉，而转诸识，入庵摩罗。何以故？一切众生本觉，常以一觉觉诸众生。令彼众生皆得本觉，觉诸情识空寂无生。何以故？决定本性，本无有动。熏闻云：天台依摄大乘说庵摩罗，名无分别智光，即第九净识也。然，据诸论所说第八。若至我见永不起位，即舍梨耶之名，别受清净之称，是则果位名庵摩罗。天台所依摄大乘义取第九识者，非无深致，此依真谛所译梁摄论也。辅行云：真谛三藏云：阿陀那七识，此云执我识，此即惑性，体是缘因。阿赖耶八识，此名藏识，以能盛持智种不失，体是无没无明，无明之性，性是了因。庵摩罗九识，名清净识，即是正因。唐三藏不许此识，云第九是第八异名。故新译摄论不存第九，地论文中亦无第九。但以第八对于正因，第七对于了因，第六以对缘因。今依真谛，仍合六七，共为缘因。以第六中，是事善恶，亦是惑性，委释识义，非今所论。但以三识体性，对于三德三因，于理即足。论家虽云翻识为智，而不即照三识一心，即此一心，三智具足。光明玄云：庵摩罗识，是第九不动。若分别之，即是佛识。阿梨耶识，即是第八无没识，犹诸佛所证之理，乃立庵摩罗名。就众生所迷之本，则标干栗陀号。何者？经云：而转诸识入庵摩罗，故知果位名庵摩罗。一切一心识，论云：能作一切种种名字，知是群生所迷之本。辄辨此义，后贤详之。礼记云：人生而静，天之性也；感物而动，性之欲也。斯乃儒家以寂然不动为性，感而遂通曰情。吾宗则以明静真心为性，是理具也；昏动妄念为情，是事造也。故楞严云：从无始来，生死相续，皆由不知常住真心，性净明体。用诸妄想，此想不真，故有流转，以兹情性，分今十识。前之八识，皆属情也，九十二识，乃当性焉。问：心与于性，同异云何？答：或同或异。言或同者，如楞严云：常住真心，性净明体。此俱目真。光明云：心识二性，躁动不停。此俱召妄。二名异者，如楞严云：舜若多性可消亡，烁迦罗心无动转。此心真而性妄矣。大意云：随缘不变故为性，不变随缘故为心。此性真而心妄也。忠国师云：迷时结性成心，悟时释心成性。然，真妄二心，经论所明，大有四义，一唯真心。起信云：有随眠烦恼，与无明合，别而分之，是菩萨识。大论云：在菩萨心，名为般若。即其义也。阿陀那识，是第七分别识，诃恶生死，欣羡涅盘，别而分之，是二乘识。于佛即是方便智，波浪是凡夫第六识，无俟复言。宗镜九识十名：一、自体非伪，名为真识。二、体非有无，名无相识。三、轨用不改，名法性识。四、真觉常存，体非隐显，名佛性真识。五、性绝虚假，名实际识。六、大用无方，名法身。七、随流不染，名自性清净识。八、阿摩罗，翻无垢识。九、体非一异，名真如识。十、胜妙绝待，号不可名目识。
		</desc>
	</Doc>
	<Doc>
		<title>盎哦啰迦</title>
		<desc>此翻火星。</desc>
	</Doc>
	<Doc>
		<title>八筏</title>
		<desc>
            郭璞云：水中筏。功德施论云：如欲济川，先应取筏，至彼岸已，舍之而去。智论引筏喻经云：汝等若解我筏喻法，是时善法宜应弃舍，况不善法。斯乃无所得之要术，俾不凝滞于物矣。故德王品曰：譬如有王，以四毒蛇盛之一箧，令人赡养，若令一蛇生嗔恚，我当准法，戳之都市。其人怖畏，舍箧逃走。王时复遣五旃陀罗，拔刀随后。一人藏刀，诈为亲善。其人不信，投一聚落，欲自隐匿。既入聚中，不见人物，即便坐地。闻空中声云：今夜当有六大贼来。其人恐怖，复舍而去。路值一河，其水漂急。即取草木筏，截流而去。既达彼岸，安隐无患。菩萨亦尔，闻涅盘经，观身如箧，四大如蛇，五旃陀罗即是五阴，诈亲即贪爱，空聚即六入，六贼即外六尘，河即烦恼，筏即道品，到于常乐涅盘彼岸。又喻八轮。正理论云：如世间轮，有辐毂辋。八支圣道，似彼名轮：正见、正思惟、正勤、正念似辐，正语、正业、正命似毂，正定似辋。三事具足，可乘转于通衢也。
		</desc>
	</Doc>
	<Doc>
		<title>跋阇</title>
		<desc>
            此云避。善见律云：毗舍离王及夫人，未登位时，共牧牛儿出门游戏，乃以脚牧牛人儿。其儿泣向父母说云：此无父母子，脚我等。父母答云：汝等各自避去。因此戏处，名为跋阇，故翻为避。灭后百年，跋阇比丘擅行十事，舍那迦那白于七百，往毗舍离重结毗尼，举跋阇过。
		</desc>
	</Doc>
	<Doc>
		<title>跋阇罗波腻</title>
		<desc>
            梁云金刚。应法师云：跋阇罗，此云金刚。波腻，此云手。谓手执金刚杵以立名。正法念云：昔有国王夫人生千子，欲试当来成佛之次第，故俱留孙探得第一筹，释迦当第四筹，乃至楼至当千筹。第二夫人生二子，一愿为梵王，请千兄转法轮。次愿为密迹金刚神护千兄教法。世传楼至化身，非也。乃法意王子，据经唯一人，今状于伽蓝之门，而为二像。夫应变无方，多亦无咎，出索隐记。
		</desc>
	</Doc>
	<Doc>
		<title>跋罗缕支</title>
		<desc>西域记云：唐言贤爱。西印度人，妙极因明，摧大慢婆罗门，生陷地狱。</desc>
	</Doc>
	<Doc>
		<title>跋罗娑</title>
		<desc>此云堂。</desc>
	</Doc>
	<Doc>
		<title>跋渠</title>
		<desc>法华文句云：中阿含翻品。品者，义类同者聚在一段，故名品也。或佛自唱品，如梵网；或结集所置，如大论；或译人添足，如罗什。</desc>
	</Doc>
	<Doc>
		<title>跋提</title>
		<desc>亦云婆提。本行集云：跋提梨迦，此云小贤。文句亦名摩诃男。若五分律，及本行集，则跋提与摩诃男两别。</desc>
	</Doc>
	<Doc>
		<title>跋陀波罗赊塞迦</title>
		<desc>下生经云：秦言善教，此护弥勒城夜叉。</desc>
	</Doc>
	<Doc>
		<title>跋陀婆罗赊塞迦</title>
		<desc>下生经云：秦言善教。</desc>
	</Doc>
	<Doc>
		<title>跋折罗</title>
		<desc>
            亦云斫迦罗，大论云越阇，新云缚左罗。西域记云：伐罗阇，此云金刚。起居注云：晋武帝十三年，炖煌有人献金刚宝。生于金中，色如紫石英，状如荞麦，百炼不消，可以切玉如泥。什师云：如有方寸金刚，数十里内石壁之表，所有形色，悉于是现。大经云：如金刚宝，置之日中，色则不定。金刚三昧亦复如是，若在大众，色则不定。大论云：金刚宝者，帝释所执，与修罗战，碎落阎浮。萨遮尼干经云：帝释金刚宝，能灭阿修罗，智碎烦恼山，能坏亦如是。无常经云：金刚智杵碎邪山，永断无始相缠缚。
		</desc>
	</Doc>
	<Doc>
		<title>颰陀劫簸</title>
		<desc>
            大论：劫簸，秦言分别时节。颰陀，秦言善。有千万劫过去，空无有佛。是一劫中，有千佛兴。净居诸天欢喜，故名善劫。此一劫内，有四中劫：成、住、坏、空。义如余撰劫波图。出大论，问曰：菩萨几时，能种三十二相？答：极迟百劫，极疾九十一劫。此约大劫也。然种相好，须明四义：一、种相处，准大论云：在欲界中，非色无色；于欲界五道，在人道中；于四天下，阎浮提中；于男子身，非女人种。佛出世时种，佛灭不种。缘佛身种，余不得种。二、种相业，准大论云：用意业种，非身、口、业。何以故？意业利故。问：意业有六识，为是何识？答：是意识，非五识。五识不能分别故。三、种相初，有言足安立相，先种。有言绀青眼相，初种。大论云：虽有是语，不必尔也。若相因缘和合时，便言初种。四、种相福，一切人破正见，一人能教令得净戒正见。如是等为一福，具足百福，乃成一相。
		</desc>
	</Doc>
	<Doc>
		<title>颰陀罗</title>
		<desc>大论翻云善守。思益云：若众生闻名者，毕竟得三菩提，故名善守。孤山云：贤守，自守护贤德，复守护众生。或云贤首，以位居等觉，为众贤之首。亦名跋陀和，此云贤护。妙乐云：善即贤也，王城在家菩萨。</desc>
	</Doc>
	<Doc>
		<title>呗匿</title>
		<desc>
            或梵呗，此云止。若准律文，呗匿。如法出要律仪云：如此郁鞞国语，翻为止断也。又云止息，由是外缘已止已断，尔时寂静，任为法事也。或婆陟，讹也。梵音婆师，此云赞叹，梵天之音。善见云：听汝作呗。呗，言说之词也。法苑云：寻西方之有呗，犹东国之有赞。赞者，从文以结章；呗者，短偈以流颂，比其事义，名异实同。婆沙亿耳，以三契声颂所解法，佛赞善哉，珠林，齐僧辩，能作梵契等。音义云：契之一字，犹言一节一科也。弘明集颂经三契，道安法师集契梵音。佛道论衡云：陈思王幼含圭章，十岁能文，每读经文，流连嗟玩，以为至道之宗极也。遂制转读七声，升降曲折之响，世之讽诵，咸宪章焉。尝游鱼山，忽闻空中梵天之响，清扬哀婉，其声动心。独听良久，而侍御莫闻。植深感神理，弥悟法应，乃摹其声节，为梵呗，撰文。
		</desc>
	</Doc>
	<Doc>
		<title>般剌蜜帝</title>
		<desc>唐云极量。中印度人。怀道观方，随缘济度，展转游化，达我支那。乃于广州制旨道场，译首楞严。自汉至唐，翻译儒释，总有二百九十二人，今略编集。现行经人，苟欲具知，当披新旧译经图纪。</desc>
	</Doc>
	<Doc>
		<title>般那</title>
		<desc>
            此云遣去，出息也。安般守意经云：安为身，般为息；安为生，般为灭；安为念道，般为解结。所以先数入者，外有七恶，内有三恶。用少不能胜多，先数入也。安名出息，般名入息。息有四事：一为风，二为气，三为息，四为喘。有声为风，无声为气。出入为息，气出入不尽为喘也。出息为生死阴，入息为思想阴。或云先数出息，气则不急，身不胀满，身心轻利，三昧易成。或云先数入息，随息内敛，易入定故。或云当随便宜，以数出入，若心轻浮，系心丹田，当数入息。若心昏沉，系心鼻端，当数出息。此皆不许出入俱数，提婆菩萨云：佛说甘露门，名阿那波那，于诸法门中，第一安隐道。
		</desc>
	</Doc>
	<Doc>
		<title>般若</title>
		<desc>
            法界次第云：秦言智慧，照了一切诸法皆不可得，而能通达一切无阂，名为智慧。大论云：般若定实相甚深极重，智慧轻薄。是故不能称此生善，故不翻。此六度法，祖引经论以辨其相，共立五义。一，对治。善戒经云：谓悭、恶、嗔、怠、乱、痴，是所破之蔽。二，相生。善戒经云：谓舍家，持戒，遇辱须忍，忍已精进，精进已调五根，根调故知法界。又解深密经云：能为后后引发故，谓诸佛菩萨。若于身财无所顾吝，便能受持清净禁戒。为护戒故，便修忍辱，修忍辱已，能发精进；发精进已，能办静虑；办静虑已，便能获得出世间慧。是故我说波罗蜜多如是次第。三，果报。善戒经云：富具色力寿安辩。又余经云：施报富，戒报善道，忍报端正，进报神通，禅报生天，智破烦恼。无著论云：有二种果，谓未来、现在。未来果者，檀得大福；尸罗得自身具足，谓释梵等；羼提得大伴助大眷属；毗黎耶得果报等不断绝；禅得生身不损坏；般若得诸根猛利，及多诸悦乐，于天人大众中得自在等。现在果者，得一切信敬供养，及现法涅盘等。四，互摄者。弥勒颂云：檀义摄于六，资生无畏法，是中一二三，名为修行住，此檀摄六度也。又菩提资粮论云：既为菩萨母，亦为诸佛母，般若波罗蜜，是觉初资粮。施、戒、忍、进、定，及此五之余，方便愿智力，皆由智度故，波罗蜜所摄，此乃般若摄于六度，初后既尔，中四例知。五，譬喻。华严云：菩萨摩诃萨，以般若波罗蜜为母，方便善巧为父，檀波罗蜜为乳母，尸罗波罗蜜为养母，忍波罗蜜为庄严具，勤波罗蜜为养育者，禅波罗蜜为浣濯人，善知识为教授师，一切菩提分为伴侣，一切善法为眷属，一切菩萨为兄弟，菩提心为家，如理修行为家法，诸地为家处，诸忍为家族，大愿为家教，满足诸行为顺家法，劝发大乘为绍家业，法水灌顶一生所系菩萨为王太子，成就菩提为能净家族。六分开者，六度通大小，十度唯在大。一往亦通藏通两教，以权立三智故。言十度者，于禅中有愿智力，故开愿度。有神通智，开出力度，根本定，守禅度名。般若中有道种智，开出方便度；有一切种智，开出智度；一切智，守本般若名。什曰：穷智之原故称度。梵音中有母义。
		</desc>
	</Doc>
	<Doc>
		<title>般若羯罗</title>
		<desc>奘传云：唐言慧生。</desc>
	</Doc>
	<Doc>
		<title>般若拘罗</title>
		<desc>此云智积。净名疏云：观于实相，智慧积聚。</desc>
	</Doc>
	<Doc>
		<title>般吒</title>
		<desc>应言般茶迦，此云黄门。</desc>
	</Doc>
	<Doc>
		<title>般遮于瑟</title>
		<desc>或般遮跋利沙。此云五年一大会。</desc>
	</Doc>
	<Doc>
		<title>般遮于旬</title>
		<desc>此云五神通人。经云：般遮于旬，乃以其瑟歌颂佛德。</desc>
	</Doc>
	<Doc>
		<title>般舟</title>
		<desc>此云佛立，亦名十方现在佛悉在前立定经。经云：持佛威神，于三昧中立者，有三事：持佛威神力、持佛三昧力、持本功德力。用是三事，故得见佛。</desc>
	</Doc>
	<Doc>
		<title>半尸迦</title>
		<desc>此云女。十诵云：有好善容，评堪直半尸迦国，为人欲抄断故，令遣使僧中代受戒。</desc>
	</Doc>
	<Doc>
		<title>半择迦</title>
		<desc>此云变，今生变作。</desc>
	</Doc>
	<Doc>
		<title>半者珂但尼</title>
		<desc>此云五嚼食，谓根茎叶花果等。寄归传云：若已食前五，必不食后五；若先食后五，则前五随意啖之。今僧斋后，不食果菜是。</desc>
	</Doc>
	<Doc>
		<title>半者蒲善尼</title>
		<desc>寄归传云：唐言五啖食，谓饭饼麨等。</desc>
	</Doc>
	<Doc>
		<title>褒罗那地邪</title>
		<desc>此云旧第二。</desc>
	</Doc>
	<Doc>
		<title>宝云</title>
		<desc>
            证第二果。西凉州人。自少出家，精勤硕学，志韵刚洁，不偶世群。求法恳恻，忘身徇道。以晋隆安年初，西寻灵迹，经罗刹之野，闻天鼓之音，礼释迦影迹，受罗汉之语。历游西方，善梵书语。印度字音、训释词句，悉皆备解。后来长安，复至江左。
		</desc>
	</Doc>
	<Doc>
		<title>卑摩罗叉</title>
		<desc>此云无垢眼，罽宾国人。澄静有志，履道苦节，世号青目律师。罗什师事，改译什公十诵。</desc>
	</Doc>
	<Doc>
		<title>北郁单越</title>
		<desc>
            或郁怛越，此云胜处，亦云胜生。于四洲中，有情处货，皆最胜故。亦云高上，出余三方故。形如方座，四面量等，长三十二肘，寿满一千岁。故俱舍云：诸处有中夭，除北俱卢洲，以寿定故、以乐极故、以执坚故，圣人不生，八难中一；若论值佛闻法，南洲最上。故大论云：南洲三事，尚胜诸天，况北洲乎！一能断淫，二识念力，三能精进。所以诸佛唯出南洲。西域记云：北拘卢洲，旧曰郁丹越，又曰鸠楼，讹也。金轮王乃化被四天下，银轮王则政隔北拘卢，铜轮王则除北拘卢及西瞿陀尼，铁轮王则唯赡部洲。夫轮王者，将即大位，随福所感，有大轮宝浮空来应，感有金银铜铁之异。
		</desc>
	</Doc>
	<Doc>
		<title>鼻鼓迦</title>
		<desc>
            此云种。肇曰：此五众生之所由生，故名种。婆沙问曰：何名大种？答：大而是种，故名大种。如言大地及大王等，能减能增，能损能益，是为种义。体相形量，遍诸方域，能成大事，是为大义。大乘入楞伽云：谓虚妄分别。津润大种，成内外水界；炎盛大种，成内外火界；飘动大种，成内外风大，色分段大种，成内外地界；圆觉云：我今此身，四大和合。所谓发毛、爪齿、皮肉、筋骨、髓脑、垢色，皆归于地。唾涕、脓血、津液、涎沬、淡泪、精气、大小便利，皆归于水。暖气归火，动转归风。仁王云：坚持名地，津润名水，暖性名火，轻动名风。净觉云：通名大者，且从事立。智论云：佛说四大，无处不有，故名为大。长水直以藏性释大，一何误哉！孤山云：四轮持世，其实土轮、金轮、水轮、风轮也。此不言土者，土与金同是坚性，俱属地大。故此但言四大，则已摄四轮矣。净觉云：然此四大，风金则由妄心而起，火水复由风金而起。下文结云：递相为种，义见此矣。宗镜云：皆从四大和合成，尽是一心虚妄变。维摩诘问文殊师利：何等为如来种？文殊师利言：有身为种，无明有爱为种，贪恚痴为种，四颠倒为种，五盖为种，六入为种，七识处为种，八邪法为种，九恼处为种，十不善道为种。以要言之，六十二见及一切烦恼皆是佛种。天台释云：即是以非种为种，何者？离三道之外，更无如来种。一正因，即苦道；二了因，即烦恼道；三缘因，即业道。又上文云：三道是三德种，种既有三，如来亦三：一法佛如来，二报佛如来，三应佛如来。种以能生为义。若不能生，不名为种。以此三种，能生三佛，从微至着，终于大果，亦种类义。若此三种，非佛种类，此外更无同类之法。亦种性义，性名无改。此之三法，从初至后，不断不灭，必致三佛三德之果，故名不改。今约众生明种，不出此三。由烦恼润业受身有苦，三无前后，亦非一时，不纵不横。故金錍云：若有众生未禀教者，来至汝所，先当语云：汝无始来，唯有烦恼业苦而已。即此全是理性三因。由未发心，未曾加行，故性缘了，同名正因。又妙乐云：三道是三德种者，即性种也。有生性故，故名为种。生时此种纯变为修。此等诸文，皆以迷时为性，悟后名修。然此性种，天台名相对种。荆溪以敌对而释，有总有别。若总以三道之事，俱对三德之理，此乃是理总论敌对。若别敌对。如记主云：此三从别，一一各异。苦道在迷属因，法身所证是果，此乃因果相对；烦恼是昏迷之法，般若是明悟之法，此乃迷悟敌对；行违理是系缚之法，行顺理是解脱之法，此以缚脱敌对。荆溪又转名相翻种。在因则翻法身为苦道，至果乃翻苦道为法身；迷日翻般若为烦恼，悟时翻烦恼为般若；缚则翻解脱为结业，脱则翻结业为解脱。始终理一，故名性种。若法华疏释：诸佛两足尊，知法常无性。佛种从缘起，是故说一乘。天台解曰：中道无性，即是佛种。妙乐释云：立本无性，为本性德，故知今种，即性家之种。先德疑云：净名以三道为性种，法华以中道为性种。观此二处，文义颇异。遂立四义，消通二文：一种本，二种体，三种缘，四种果。遂定净名三道是种之当体，法华三德是所依体，乃种之本也。今谓种以能生为义，种即是本，岂有二殊？学者须究二处经文，各顺一义。维摩指迷令悟，故以在迷三道为佛种，正助二修为种缘。法华明诸佛设教，故当平等理性为佛种，逆顺两事为种缘。净名三道，乃约即为种，犹冰是水种。法华三德，指性自是种，如水为冰种。作此区别，焕然明矣。又法华疏曰：若就类论种，一切低头举手，悉是解脱种；一切世智，三乘解心，即般若种。夫有心者，皆当作佛，即法身种。荆溪云：类谓类例，即修德也。斯乃顺修二因，能成三德之果，故名类种。此由法华遍开六道：低头举手，弹指散花，本是人天之福，今开即是缘因佛种；一切世智，三乘解心，本是五乘之智，今开即是了因佛种；夫有心者，不知正因，今开众生皆当作佛，即法身种。妙乐问曰：若尔，般若解脱有于种类，及以对论法身类种，与对论种，为同为异？答：理一义异。言理一者，只缘理一，是故修性相对离合。言义异者，对生死边，名为相对。理体本净，名为类种。又闻能观智，名为了种；闻所缘理，名为正种，即是理净与事净为类，此约开显明类种。昔经圆既隔偏，但约当教三因，自论类种，若前三教，如妙乐云：别教唯有种类之种，而无相对，于中法身，种类仍别。始终常净，唯不从覆，故得种名。此与释签，虽法身本有，不同别教为惑所覆，二文相戾。妙宗释曰：别教法身为惑所覆者，良由不知本觉之性，具染恶德，是故染恶，非二德也。但有法身本觉，随于染缘，作上一切迷中之法，以是名曰：为惑所覆。既覆但中佛性之理，如淳善人，一切恶事，非本所能，为恶人逼，令作众恶。故说善人为恶所覆。此显定有能覆之惑。所覆真如，其理不变，始终常净。故说唯不从覆，故得种名。问：妙玄云：十回向始正修中。此中但理，不具诸法。释签则曰：不同别人，理体具足，而不相收。故绛帏难云：别人既有理性三因，何缘别修缘了？净觉虽约理性三因，皆但中德？答：未契四明之意，故于妙宗释此义曰。亦为不知本觉之性，具染恶德，不能全性，起染恶修，乃成理体，横具三法。言不相收者，以其三法，定俱在性，皆是所发。犹如三分，各称帝王，何能相摄？是故不知性中三法，二是修者，二乃成横。故曰三皆在性，而不互融也。藏、通两教，全无此义。但约当教，其名非无，因时三学为五分种，达分即为二解脱种，念处即般若种。当晓有身为种。若非闻法，孰能自知？不加功行，舍身受身，奚得成就无上菩提？遂示性、类二法，以为标月之指欤！
		</desc>
	</Doc>
	<Doc>
		<title>比罗娑落</title>
		<desc>西域记云：唐言象坚山，神作象形，故曰象坚。</desc>
	</Doc>
	<Doc>
		<title>比丘</title>
		<desc>
            大论云：比丘名乞士，清净活命故。复次，比名破，丘名烦恼，能破烦恼故。复次，比名怖，丘名能，能怖魔王及魔人民。净名疏云：或言有翻，或言无翻。言有翻者，翻云除馑。众生薄福，在因无法自资，得报多所馑乏。出家戒行，是良福田，能生物善，除因果之馑乏也。言无翻者，名含三义。智论云：一破恶、二怖魔、三乞士。一、破恶者，如初得戒，即言比丘。以三羯磨，发善律仪，破恶律仪，故言破恶。若通就行解，戒防形非，定除心乱，慧悟想虚，能破见思之恶，故名破恶。二、怖魔者，既能破恶，魔罗念言：此人非但出我界域，或有传灯，化我眷属，空我宫殿。故生惊怖。通而言之，三魔亦怖。三、名乞士者，乞是乞求之名，士是清雅之称。出家之人，内修清雅之德，必须远离四邪，净命自居，福利众生，破憍慢心，谦下自卑，告求资身，以成清雅之德，故名乞士。又云：此具三义：一杀贼，从破恶以得名；二不生，从怖魔而受称；三应供，因乞士以成德。涅盘说四种比丘：一者毕竟道；二者示道；三者受道；四者污道，犯四重者。善见论云：善来得戒，三衣及瓦钵，贯着左肩上。钵色如青郁钵罗华，袈裟鲜明如赤莲华，针线斧子漉囊备具。
		</desc>
	</Doc>
	<Doc>
		<title>比丘尼</title>
		<desc>
            善见云：尼者，女也。文句云：通称女为尼。智论云：尼得无量律仪故，应次比丘。佛以仪法不便，故在沙门后。比丘尼，称阿姨师姨者，通慧指归云：阿平声，即无遏音，盖阿音转为遏也。有人云：以爱道尼，是佛姨故，效唤阿姨。今详梵云阿梨夷，此云尊者，或翻圣者。今言阿姨，略也。僧只云：阿梨耶僧听是也。事钞尼众篇云：善见佛初不度女人出家，为灭正法五百年；后为说八敬，听出家，依教行故，还得千年。今时不行，随处法灭。会正记云：佛成道后十四年，姨母求出家，佛不许度。阿难为陈三请，佛令庆喜传八敬向说：若能行者，听汝出家。彼云顶戴持。言八敬者：一者、百岁比丘尼，见初受戒比丘，当起迎送，礼拜问讯，请令坐；二者、比丘尼不得骂谤比丘；三者、不得举比丘罪，说其过失，比丘得说尼过；四者、式叉摩那，已学于戒，应从众僧，求受大戒；五者、尼犯僧残，应半月在二部僧中，行摩那埵；六者、尼半月内，当于僧中求教授人；七者、不应在无比丘处夏安居；八者、夏讫，当诣僧中求自恣人。如此八法，应尊重恭敬赞叹，尽形不应违。今述颂曰：礼不骂谤不举过，从僧受戒行摩那，半月僧中求教授，安居近僧请自恣。
		</desc>
	</Doc>
	<Doc>
		<title>彼茶</title>
		<desc>
            秦言必。大品茶字门，入诸法边竟处不终不生，过茶无字可说。论曰：即知一切法必不可得。华严唱陀字时，名一切法轮差别藏。疏云：此究竟含藏一切法轮。新译乃是茶字。大品云：一字皆入四十二字，四十二字亦入一字。南岳大师用表四十二位，初阿字门，表初住；后茶字门，表妙觉。故曰：过茶无可说；字为世执谓之法，众圣所由谓之门。
		</desc>
	</Doc>
	<Doc>
		<title>毕勒支底迦</title>
		<desc>
            此云各各独行。音义云：独觉。正得其义也。义钞中问：独觉为有戒耶？解云：亦得。虽出无佛世，缘于别等得脱，亦得别解脱也。若尔，此戒佛世有，既出无佛世，云何得有戒？答：别解脱有二：一、在家诸戒，二、出家别解脱。又善见云：五戒十戒，一切时有，乃至无佛出世，辟支、轮王等，亦有教受。妙玄云：今明三藏，三乘无别众，不得别有菩萨缘觉之戒也。
		</desc>
	</Doc>
	<Doc>
		<title>毕力迦</title>
		<desc>或云即丁香。</desc>
	</Doc>
	<Doc>
		<title>毕利义</title>
		<desc>亦名毕落义，此云高显。佛于下降诞，则为高胜；名显天人，故曰高显。本行经云：是时摩耶夫人立地，以手执波罗义树枝，即生菩萨。</desc>
	</Doc>
	<Doc>
		<title>毕陵伽婆蹉</title>
		<desc>此云余习。五百世为婆罗门，余气犹高，过恒水叱小婢驻流，非彼实心，盖习气也。或名毕蔺陀筏蹉。此云余习，五百生恶性粗言，今得余习。</desc>
	</Doc>
	<Doc>
		<title>邲输跋陀</title>
		<desc>
            或云三曼跋陀，此云普贤。悲华云：我行要当胜诸菩萨。宝藏佛言：以是因缘，今改汝字，名曰普贤。文句云：今明伏道之顶，其因周遍曰普；断道之后，邻于极圣曰贤。槜李云：行弥法界曰普，位邻极圣曰贤。请观音经疏云：跋陀云贤首，等觉是众贤位极故，佛圣首极故。观经、大论并翻遍吉。圆觉略疏云：一约自体，体性周遍曰普，随缘成德曰贤。二约诸位，曲济无遗曰普，邻极亚圣曰贤。三约当位，德无不周曰普，调柔善顺曰贤。表于理行，清凉国师，制华严三圣圆融观中，先明二圣三对表法：一、普贤即所信如来藏，文殊即能信之心；二、普贤表所起万行，文殊表能起之解。三、普贤表证出缠法界。文殊表能证大智。然此二圣，各相融摄。谓依体起行，行能显理，故三普贤，而是一体。信若无解，信是无明；解若无信，解是邪见。信解真正，方了本源，成其极智，极智返照，不异初心。故三文殊，亦是一体。又二圣亦互相融，二而不二，没同果海，即是毗卢遮那，是为三圣。故此菩萨常为一对。
		</desc>
	</Doc>
	<Doc>
		<title>苾蒭</title>
		<desc>
            古师云含五义：一体性柔软，喻出家人，能折伏身语粗犷故。二引蔓旁布，喻出家人，传法度人，连延不绝故。三馨香远闻，喻出家人，戒德芬馥，为众所闻。四能疗疼痛，喻出家人，能断烦恼毒害故。五不背日光，喻出家人，常向佛日故。智论云：出家多修智慧，智慧是解脱因缘。俗人多修福德，福德是乐因缘。僧只云：供养舍利，造塔寺，非我等事。彼国王居士，乐福之人，自当供养。比丘事者，所谓结集三藏，勿令佛法速灭。
		</desc>
	</Doc>
	<Doc>
		<title>辟支迦罗</title>
		<desc>
            孤山云：此翻缘觉，观十二缘而悟道故。亦翻独觉，出无佛世，无师自悟故。今楞严云：复有无量辟支者，将非他方无佛之土，大权引实，而来此会乎。霅川云：或佛知此众当获大益，威神摄至，不亦可乎？独觉称麟喻者，名出俱舍，名为犀角，出大集经。槜李云：独觉亦观十二因缘，亦可名为缘觉。但约根有利钝，值佛不值佛之殊，分二类也。
		</desc>
	</Doc>
	<Doc>
		<title>蔽尸</title>
		<desc>或闭尸，或伽那。此云凝结。状如就血。或云聚血，或云耎肉，胎三七日。</desc>
	</Doc>
	<Doc>
		<title>馝柯摩罗阿佚多</title>
		<desc>
            此云正勤。斯有四法，法界次第云：一、已生恶法为除断，一心精勤。四念处观时，若懈怠心起，五盖等诸烦恼覆心，离信等五种善根时，如是等恶若已生，为断故，一心勤精进，方便除断令尽也。二、未生恶法不令生，一心勤精进。四念处观时，若懈怠心，及五盖等诸烦恼恶法，虽未生，恐后应生，遮信等五种善根，今为不令生故，一心勤精进，方便遮止，不令得生也。三、未生善法为生，一心勤精进。四念处观时，信等五种善根未生，为令生故，一心勤精进，方便修习，令信等善根生也。四、已生善法为增长，一心勤精进。若四念处观时，信等五种善根已生，为令增长故，一心勤精进，方便修习信等善根，令不退失，增长成就。此四通名正勤者，破邪道，于正道中勤行，故名正勤也。
		</desc>
	</Doc>
	<Doc>
		<title>薜荔多</title>
		<desc>应法师云：正言闭丽多，此云祖父鬼。或言饿鬼，饿鬼劣者。孔雀经作俾礼多。</desc>
	</Doc>
	<Doc>
		<title>臂卑履也</title>
		<desc>
            此云蚁子。晋书：殷仲堪父患耳聪，闻床下蚁动，谓之牛斗。贤愚经云：长者须达，共舍利弗往图精舍。须达自手捉绳一头，舍利弗自捉一头，共经精舍。时舍利弗欣然含笑，须达问言：尊者何笑？答言：汝始于此经地，六欲天中宫殿已成。即借道眼，悉见六天严净宫殿。复更徙绳。时，舍利弗惨然忧色，即问尊者：何故忧色？答言：汝今见此地中蚁子耶？对曰已见。舍利弗言：汝于过去毗婆尸佛，亦于此地起立精舍，而此蚁子在此中生。乃至七佛已来，汝皆为佛起立精舍，而此蚁子亦在中生，至今九十一劫，受一种身，不得解脱。生死长远，唯福为要，不可不种。尔雅云：有足谓之虫，无足谓之豸，二足而羽谓之禽，四足而毛谓之兽。虫鱼鸟兽，种类何穷？山水空陆，境界无际。循环荏苒，逐物狂愚。一念如明，万类俱息，宜照本性，勿起异意也。
		</desc>
	</Doc>
	<Doc>
		<title>鞞侈遮罗那三般那</title>
		<desc>
            秦言明行足。大论云：宿命、天眼、漏尽，名为三明。三乘虽得三明，明不满足，佛悉满足，是为异也，具足三明及六神通。智论云：一如意、二天眼、三天耳、四他心、五识宿命通、六无漏通。言神通者，易曰：阴阳不测之谓神，寂然不动，感而遂通。璎珞云：神名天心，通名慧性。天然之慧，彻照无碍，故名神通。一如意者，有三种：能到、转变、圣如意。能到复四：一、身飞行如鸟无碍；二、移远令近，不往而到；三、此没彼出；四、一念能至。转变者，大能作小，小能作大，一能作多，多能作一。种种诸物，皆能转变。外道辈转，极久不过七日。诸佛及弟子，转变自在，无有久近。圣如意者，外六尘中，不可爱不净物，能观令净；可爱净物，能观令不净，是圣如意法，唯佛独有。天眼通者，于眼得色界四大造清净色，是名天眼。天眼所见，自地及下地、六道众生、诸物、若近若远、若粗若细，诸色，无不能照。是天眼有二种：一从报得，二从修得。是五道中天眼，从修得，非报得。何以故？常忆念种种光明得故。天耳通者，于耳得色界四大造清净色，能闻一切声，天声、人声、三恶道声。云何得天耳通修得？常忆念种种声，是名天耳通。识宿命通者，本事常忆念日月年岁至胎中，乃至过去世中，一世、十世、百世、千万亿世。乃至大阿罗汉、辟支佛，知八万大劫；诸大菩萨及佛，知无量劫，是名识宿命通。知他心通者，知他心，若有垢、若无垢。自观心生住灭时，常忆念故得。复次观他人喜相、嗔相、怖相、畏相，见此相已，然后知心，是为他心智。无漏通者，如来庄严入一切佛境界经云：言无漏者，谓离四漏，谓欲漏、有漏、无明漏、见漏，以不取彼四种漏故，乃名远离诸漏。智论问：神通与明，有何等异？答：直知过去宿命事，名通；知过去因缘行业，名明。直知死此生彼，名通；知行因缘际会不失，名明。直尽结使，不知更生不生，名通；若知漏尽，更不复生，名明。
		</desc>
	</Doc>
	<Doc>
		<title>鞞铎佉</title>
		<desc>
            西域记云：象坚堵波北山岩下，有一龙泉，是如来受神饭已，及阿罗汉于中漱口嚼杨枝，因即植根，今为茂林，后人于此建立伽蓝，名鞞铎佉。唐言嚼杨枝。毗奈耶云：嚼杨枝有五利：一口不臭，二口不苦，三除风，四除热，五除痰癊。四分：不嚼杨枝有五过：口气臭，不善别味，热癊不消，不引食，眼不明。
		</desc>
	</Doc>
	<Doc>
		<title>鞞罗羡那</title>
		<desc>秦言勇军。</desc>
	</Doc>
	<Doc>
		<title>鞞沙门</title>
		<desc>
            大论云：秦言多闻，主夜叉，及罗刹。光明疏云：北水精埵，王名毗沙门。索隐云：福德之名闻四方故，亦翻普闻。佛令掌擎古佛舍利塔。僧史略云：唐天宝元年，西蕃五国来寇安西。二月十一日，奏请兵解援，发师万里，累月方到。近臣奏，且诏不空三藏，入内持念。玄宗秉香炉，不空诵仁王护国陀罗尼，方二七遍，帝忽见神人五百员，带甲荷戈在殿前。帝问不空，对曰：此毗沙门天王第二子独健，副陛下心，往救安西。其年四月奏：二月十一日巳时，后城东北三十里，云雾冥晦中，有神可长丈余，皆被金甲。至酉时鼓角大鸣，地动山摇，经二日，蕃寇奔溃。斯须，城楼上有光明天王现形，谨图样随表进呈。因敕诸道州府，于西北隅居，置天王形像。此四天王，居须弥腹。故俱舍云：妙高层有四，相去各十千。傍出十六千，八四二千量，坚首及持鬘。常憍大王众，如次居四级，亦住余七山。此四名曰四王。八部，或标二十八部者，一云，一方有四部，六方则成二十四部，四维各一，合为二十八部。一云，一方有五部，谓地、水、火、风、空，四方成二十部，并四王所领八部，为二十八部。感通传天人费氏云：一王之下，有八将军，四王三十二将，周四天下，往还护助诸出家人。四天下中，北天一洲，少有佛法，余三天下，佛法大弘。然出家人，多犯禁戒，少有如法。东西天下，少有黠慧，烦恼难化。南方一洲，虽多犯罪，化令从善，心易调伏。佛临涅盘，亲受付嘱，并令守护，不使魔挠。若不守护，如是破戒，谁有行我之法教者！故佛垂诫，不敢不行。虽见毁禁，愍而护之。见行一善，万过不咎，事等忘瑕，不存往失。韦将军，三十二将之中，最存弘护，多有魔子魔女，轻弄比丘，道力微者，并为惑乱。将军恓惶奔赴，应机除翦。故有事至，须往四王所。时王见皆起，为韦将军修童真行，护正法故。
		</desc>
	</Doc>
	<Doc>
		<title>鞞恕婆附</title>
		<desc>大论云：秦言一切胜。</desc>
	</Doc>
	<Doc>
		<title>便善那</title>
		<desc>
            此云文身。慈恩疏云：文身者，为名句依，而显所表。显有四义：一扇，二相好，三根形，四盐。如次能显风凉大人男女味故，故名为显。即喻此文身，能显于理。若依古译，翻文为味，但是所显非能显也。大乘入楞伽云：文身者，谓由于此，能成名句。楞伽云：形身者，谓显示名句，是名形身。又形身者，谓长短高下。注曰：形身，即字也。入楞伽云：字身者，谓声长短，音韵高下，名为字身。今问：文与于字，为异为同？答：若未改转，斯但名字；若已改转，文即是字。是则依类像形为字，形声相称曰文。
		</desc>
	</Doc>
	<Doc>
		<title>别他那</title>
		<desc>梁言围，亦云吠率怒天。</desc>
	</Doc>
	<Doc>
		<title>邠坻</title>
		<desc>正云阿那他摈茶陀揭利呵跛底。阿那他，云无依，亦名孤独。摈茶陀，此云团施。好施孤独，因以为名。</desc>
	</Doc>
	<Doc>
		<title>宾伽罗</title>
		<desc>中论序云：天竺诸国，敢预学者之流，无不玩味斯论，以为喉襟。其染翰申释者，甚亦不少。今所出者，是天竺梵志，名宾伽罗，秦言青目之所释也。其人虽信解深法，而辞亦雅中，其间乖僻繁重者，法师皆裁而裨之。
		</desc>
	</Doc>
	<Doc>
		<title>宾头卢</title>
		<desc>翻不动，字也。</desc>
	</Doc>
	<Doc>
		<title>宾头卢伽</title>
		<desc>翻立不动。</desc>
	</Doc>
	<Doc>
		<title>宾吒罗</title>
		<desc>此云集欲。适入寻出，虽复在中，而无痛苦。</desc>
	</Doc>
	<Doc>
		<title>冰伽罗</title>
		<desc>
            梁言苍色。凡夫沉迷，为物所转，听不出声，见不超色，今列经纶，令透声色。如智论问：心心数法无形故，可言无边。色是有形可见，云何无边？答：无处不有，色不可得。寿量远近轻重，如佛说四大无处不有，故名为大。不可以五情得其限，不可以秤量其多少轻重，是故言色无边。复次，是色过去时，初始不可得，未来世中，无有恒河沙劫数限当尽，是故无后边。初后边无，故中亦无，无复边名色相，是色分别破散，边不可得，无有本相。又摩诃衍宝严经云：譬如画师，作鬼神像，即自恐惧。如是迦叶，诸凡夫人，自造色、声、香、味、细滑之法，轮转生死，亦复如是。又智论云：大欢喜菩萨作是念：众生易度耳！所以者何？众生所着，皆是虚诳无实故。譬如人有一子，喜不净中戏，聚土为谷，以草木为鸟兽，而生爱着，人有夺者，嗔恚啼哭。其父知已，此子今虽爱着，此事易离耳，长大自休。何以故？此物非真故。菩萨亦如是，观众爱着不净臭秽，身及五欲，是无常种种苦因，如是众生，得信等五根成就时，即能舍离。若小儿所着，实是真物，虽复年至百岁，着之转深，亦不能离。以诸法皆空，虚诳不实故，得无漏清净智慧眼时，即能远离所着，大自惭愧。譬如狂病，所作非法，醒悟之后，羞惭无颜。倾望后贤，观色如幻，于内外境，无取着焉。
		</desc>
	</Doc>
	<Doc>
		<title>波帝</title>
		<desc>此云夫主。大论云：一切女身，无所系属，则受恶名。女人之体，幼则从父母，少则从夫，老则从子。</desc>
	</Doc>
	<Doc>
		<title>波诃梨子</title>
		<desc>翻威武盛。</desc>
	</Doc>
	<Doc>
		<title>波利罗睺</title>
		<desc>翻勇猛进。</desc>
	</Doc>
	<Doc>
		<title>波利质多罗</title>
		<desc>此云圆生。大经云：三十三天有波利质多罗树，其根入地深五由旬，高百由旬，枝叶四布五十由旬。其华开敷，香气周遍五十由旬。又翻间错庄严，众杂色华，周帀庄严。法华文句指此为天树王也。</desc>
	</Doc>
	<Doc>
		<title>波罗赴</title>
		<desc>亦云钵唎部，此翻自在。</desc>
	</Doc>
	<Doc>
		<title>波罗伽</title>
		<desc>大论：秦言度彼岸。华严云：以波罗蜜船，于生死流中，不依此岸，不着彼岸，不住中流，而度众生，无有休息。</desc>
	</Doc>
	<Doc>
		<title>波罗罗</title>
		<desc>此云重生华。</desc>
	</Doc>
	<Doc>
		<title>波罗蜜</title>
		<desc>
            大论：又云阿罗蜜，秦言远离；波罗蜜，秦言度彼岸。此二音相近，义相会故，以阿罗蜜，释波罗蜜。天台禅门云：一者诸经论中，多翻到彼岸，生死为此岸，涅盘为彼岸，烦恼为中流。菩萨以无相智慧，乘禅定舟航，从生死此岸，到涅盘彼岸，故知约理定以明波罗蜜。二者大论别翻事究竟，即是菩萨大悲，为众生遍修一切事行满足故。三瑞应经翻度无极，通论事理，悉有幽远之义。合而言之，故云度无极，此约事理行满，说波罗蜜。
		</desc>
	</Doc>
	<Doc>
		<title>波罗末陀</title>
		<desc>
            此云真谛，亦云拘那罗陀，此曰亲依。西印度优禅尼国人。景行澄明，器宇清肃，风神爽拔，悠然自远。群藏广部，罔不措怀，艺术异解，遍素谙练。梁武泰清，于宝云殿译经。属侯景纷纠，乃适豫章始兴南康等，虽复恓惶，译业无辍。即泛舶西归，业风赋命，飘还广州。住制止寺翻译。讫陈泰建，译五十部。
		</desc>
	</Doc>
	<Doc>
		<title>波罗末陀</title>
		<desc>
            秦言第一义。大品云：波字门，一切法第一义故。楞伽云：谓第一义圣乐，言说所入是第一义，非言说是第一义。第一义者，圣智自觉所得，非言说妄想觉境界。是故言说妄想，不显示第一义。言说者，生灭动摇，展转因缘起。若展转因缘起者，彼不显示第一义。又云：如为愚夫，以指指物，愚夫观指，不得实义。如是愚夫，随言说指，摄受计着，至竟不舍，终不能得离言说指第一实义。大集经云：甚深之理不可说，第一义谛无声字。华严唱波字门，名普照法界。疏云：诸法皆等，即普照法界。
		</desc>
	</Doc>
	<Doc>
		<title>波罗颇迦罗</title>
		<desc>唐言作明知识，或云波颇，此云智光。中印度人，刹帝利种。识度通敏，器宇冲邃，博穷内外，研精大小。誓传法化，不惮艰危，远涉河，贞观届此。</desc>
	</Doc>
	<Doc>
		<title>波罗奢华</title>
		<desc>章安云：此是树名。其叶青色；华有三色：日未出时，则黑色；日正照时，华赤色；日没时，华黄色。今取赤色如血义耳。经音义云：此华树汁，其色甚赤，用染皮，名曰紫矿。</desc>
	</Doc>
	<Doc>
		<title>波罗提木义</title>
		<desc>
            戒疏云：此翻解脱。如论所引，道戒名解脱也，事戒名别脱也。随分果德，寄以明之。道性虚通，举法类遣，不随缘别，但名解脱。事戒不尔，缘别而生，缘通万境，行亦随遍，据行淩犯，即名得脱。余非未行，不名解脱。又律云：木义者，戒也。据能克果，用目本因，因实是戒，非木叉也。故经云：戒是正顺解脱之本，故名波罗提木义。明知是果，故五分说，分别名句木义者，举果目教也。记云：道戒名解脱者，即七支无表思也，由断惑得名故。若戒事名解脱者，则僧尼受戒，随对杀等事不作，别别无因，别别无果，故名别别解脱。摭华曰：此云别解脱，谓三业七支，各各防非，别别解脱故。
		</desc>
	</Doc>
	<Doc>
		<title>波罗提提舍尼</title>
		<desc>义翻向彼悔，从对治境以立名。僧祗云：此罪应发露也。提舍尼罪，如三十三天寿命千岁，于人间数三亿六十千岁。此堕黑绳地狱，人间一百年，为天一昼夜。</desc>
	</Doc>
	<Doc>
		<title>波罗夷</title>
		<desc>
            僧祗义当极恶。三意释之：一者退没，由犯此戒，道果无分故；二者不共住，非但失道而已，不得于说戒羯磨二种僧中共住故；三者堕落，舍此身已，堕在阿鼻地狱故。四分云：譬如断人头，不可复起，若犯此法，不复成比丘故。偈云：诸作恶行者，犹如彼死尸，众所不容受，以此当持戒。自古从众法绝分义，译名弃。目连问罪报经云：犯波罗夷罪，如他化自在天寿，十六千岁，堕泥犁中，于人间数九百二十一亿六十千岁。此堕焰热地狱。以人间一千六百年，为他化天一昼夜。
		</desc>
	</Doc>
	<Doc>
		<title>波毗吠伽</title>
		<desc>
            西域记：唐言清辩。静而思曰：非慈氏成佛，谁决我疑？遂于观音菩萨像前，诵随心陀罗尼。经涉三年，菩萨现身，谓论师曰：何所志乎？对曰：愿留此身，待见慈氏。菩萨曰：人命难保，宜修胜善，生睹史天，乃见慈氏。对曰：志不可夺也。菩萨又云：若其然者，宜往那羯磔国，城南山岩，执金刚神所，志诚诵持执金刚陀罗尼者，当遂此愿。论师于是往而诵焉。三载之后，神出问云：伊何所愿？论师对曰：愿留此身，待见慈氏。神又谓曰：此岩石内，有修罗宫。如法行请，石壁当开，开即入中，可以见也。神又谓曰：慈氏出世，我当相报矣！论师受命，专精诵持。又经三载，乃咒芥子，以击石壁，石壁乃开。论师乃与六人，入石壁里，入已，石壁仍复如故。
		</desc>
	</Doc>
	<Doc>
		<title>波湿缚</title>
		<desc>西域记云：唐言胁，由自誓曰：我若不通三藏理、不断三界欲、得六神通、具八解脱，终不以胁而至席。故号胁尊者。</desc>
	</Doc>
	<Doc>
		<title>波斯匿</title>
		<desc>或名不黎先尼，此云和悦。西域记云：正名钵逻斯那恃多，唐言胜军。仁王经云：是波斯匿王，已于过去十千劫，龙光王佛法中，为四地菩萨。</desc>
	</Doc>
	<Doc>
		<title>波娑提伽</title>
		<desc>
            或云梵摩，此云清净。葛洪字苑：梵，洁也。取其义耳。大论云：虽为一切众生，是心不清净。不知己身无吾我，不知取者无人无主，不知所施物实性。不可说一，不可说异。于是三事心着，是为不清净。宝性论云：一、自性清净，谓性净解脱；二、离垢清净，谓障尽解脱。大论云：毕竟空，即是毕竟清净；以人畏空，故言清净。
		</desc>
	</Doc>
	<Doc>
		<title>波陀</title>
		<desc>
            秦言句，句谓句逗。逗，止也，住也。大论云：天竺语法，众字和合成语，众语和合成句。如菩为一字，提为一字，是二不合则无语，若和合名为菩提。大乘入楞伽云：句身者，谓能显义决定究竟。成唯识论云：句诠差别，如名为眼，即诠自性。若言佛眼、天眼，乃显句诠差别也。
		</desc>
	</Doc>
	<Doc>
		<title>波旬</title>
		<desc>
            讹也，正言波卑夜，此云恶。释迦出世，魔王名也。什曰：秦言杀者，常欲断人慧命故，亦名恶中恶。恶有三种：一曰恶，若以恶加己，还以恶报，是名为恶。二曰大恶，若人不侵己，无故加害，是名大恶。三曰恶中恶，若人来供养恭敬，不念报恩，而反害之，是名恶中恶。魔王最甚也。诸佛常欲令众生安隐，而反坏乱，故言甚也。肇曰：秦言或名杀者，或云极恶。断人善因，名杀者。违佛乱僧，罪莫之大，故名极恶也。涅盘疏云：依于佛法而得善利，不念报恩，反欲加毁，故云极恶。亦名波旬踰，此云恶也，常有恶意，成恶法故。
		</desc>
	</Doc>
	<Doc>
		<title>波逸提</title>
		<desc>义翻为堕。十诵云：堕在烧煮覆障地狱，八热通为烧煮，八寒黑暗等通为覆障。波逸提罪，如夜摩天寿二千岁，于人间数二十一亿四十千岁。此堕众合地狱，人间二百年，为天一昼夜。</desc>
	</Doc>
	<Doc>
		<title>波吒厘</title>
		<desc>西域记云：旧云巴连弗邑，讹也。谓女楈树也。</desc>
	</Doc>
	<Doc>
		<title>钵底婆</title>
		<desc>
            此云辩才。辩，说也，展转无滞故。辩，别也，分明诀了故。辅行明辩有四种：谓义、法、词、乐说也。义，谓显了诸法之义；法，谓称说法之名字；词，谓能说名之语言。虽有此三，必须乐说，说前三也。大品云：从诸佛所，听受法教，至萨婆若，初不断绝，未曾离三昧时，当得捷疾辩、利辩、不尽辩、不可断辩、随应辩、义辩、一切世间最上辩。智论释曰：于一切法无碍故，得捷疾辩。有人虽能捷疾，钝根故，不能深入。以能深入故，是利辩。说诸法实相，无边无尽故，名乐说无尽。般若中无诸戏论故，无能问难断绝者，名不可断辩。断法爱故，随众生所应，而为说法，名随应辩。说趣涅盘利益之事故，名义辩。说一切世间第一之事，所谓大乘，是名世间最上辩。梁僧传云：唱导所贵，事有四焉：一、声也，非声则无以警众；二、辩也，非辩则无以适时；三、才也，非才则言无可采；四、博也，非博则语无依据。事钞曰：古云：博学为济贫。会正记云：故往之言也。僧传云：学不厌博，博则通矣！子曰：君子博学于文，约之以礼，亦可以弗畔矣夫。苟生而贫于学者，懦夫也；死而富于道者，君子也。是知博学，济识见之贫。思益经云：于堕邪道众生，生大悲心，令入正道，不求恩报，故名导师。
		</desc>
	</Doc>
	<Doc>
		<title>钵多罗</title>
		<desc>
            此云应器。发轸云：应法之器也，谓体色量三，皆须应法。体者，大要有二：泥及铁也；色者，熏作黑赤色，或孔雀咽色、鸽色；量者，大受三斗，小受斗半，中品可知。又翻为薄，谓治厚物令薄，而作此器。南山云：此姬周之斗也。准唐斗，上钵一斗，下钵五升。五分云：佛自作钵坯，以为后式。受时，准十诵云：大德一心念，我比丘某甲，此钵多罗应量，受常用故。若舍，准衣。律云：比丘持木钵，佛言不应持如是钵，此是外道法也。
		</desc>
	</Doc>
	<Doc>
		<title>钵和罗</title>
		<desc>应法师据自誓经云：钵和兰，亦此云自恣食。应法师云：坐腊腊饼，谓夏罢献佛之饼，名佛腊食。又西方以佛从天降下王宫之日，供养佛食，名佛腊食。会正记云：即自恣日食，待佛比丘。</desc>
	</Doc>
	<Doc>
		<title>钵健提</title>
		<desc>此云坚固。</desc>
	</Doc>
	<Doc>
		<title>钵剌婆剌拏</title>
		<desc>
            音义指归云：译为随意。寄归传云：凡夏罢岁终之时，此日应名随意，即是随他于三事之中，任意举发，说罪除愆之义。旧云自恣者，是义翻。然则自恣之言，涉乎善恶，今局善也。故事钞曰：九旬修道，精练身心。人多迷己，不自见过，理宜仰凭清众，垂慈诲示。纵宣己罪，恣僧举过，内彰无私隐，外显有瑕疵，身口托于他人，故云自恣。摩得勒伽论云：何故令自恣？使诸比丘不孤独故。各各忆罪，发露悔过故。以苦言调伏，得清净故。自意喜悦，无罪故也。所以制在夏末者，若论夏初创集，将同期款，九旬立要，齐修出离。若逆相举发，恐成怨诤，递相沿及，废道乱业故。制在夏末者，以三月策修，同住进业，时竟云别，各随方诣。必有恶业，自不独宣，障道深过，义无覆隐，故须请诲，良在兹焉。故律听安居竟，自恣，此是自言恣他举罪，非为自恣为恶。前明时节，谓有闰月者，依闰安居，七月十五日自恣。不依闰者，依摩得伽中，数满九十日自恣。若闰七月者，取前月自恣。非前夏安居者，过闰已，数满九十日自恣。若修道安乐，延日自恣，得至八月十五日。然律中但明十四日，十五日，自恣。及至给施衣中，次第增中，十六日自恣。增三中，三日自恣。四分中云：安居竟自恣，则七月十六日为定。律又云：僧十四日自恣，尼十五日自恣，此谓相依问罪，故制异日。及论作法，三日通用。克定一期，十六日定。若有难者，如五百门中，一月自恣。事钞问：十五日自恣已，得出界不？答：不得破夏离衣，由夜分未尽故。问：此界安居，余处自恣，得不？答：僧祗不问结罪。又安居篇云：四月十六日结者，至七月十五日夜分尽，讫名夏竟，至明相出。又四分云：若后安居人，从前安居者自恣，住待日足。事钞问：自恣竟，得说戒不？答：依明了论，先说戒，后自恣。四分云：自恣即是说戒。问：自恣得在未受具戒人前作不？答：律中令至不见不闻处，作羯磨自恣。若不肯避去，僧自至不见闻处作之。问：安居竟，须离本处不？答：安居竟，不去犯罪。毗尼母云：比丘安居已，应移余处。若有缘不得去，不犯。若无缘者，出界一宿，还来不犯。大集经云：我灭度后，无戒比丘，满阎浮提，预出家者，宜警察之。摭华钞云：诸经律中，以七月十六日，是比丘五分法身生来之岁。则七月十五日，是腊除也。比丘出俗，不以俗年为计，乃数夏腊耳。增辉云：腊，接也；谓新故之交接。
		</desc>
	</Doc>
	<Doc>
		<title>钵里萨罗伐拏</title>
		<desc>
            此云滤水罗。会正记云：西方用上白，东夏宜将密绢。若是生绢，小虫直过，可取熟绢四尺，捉边长挽，两头刺着，即是罗样。两角施带，两畔直怐，中安横杖尺六，两边系柱，下以盆承。倾水时，罐底须入罗内。如其不尔，虫随水落，堕地堕盆，还不免杀。僧祗：虫细者三重漉，毗尼母，应作二重漉水囊。若犹有，应作三重不得夹作。恐中间有虫难出，当各作卷，逐重覆却，方护生也。根本百一羯磨，明五种水罗：一方罗，用绢三尺或二尺，随时大小作；二法瓶，阴阳瓶也；三君迟，以绢系口，以绳悬沈于水中，待满引出；四酌水罗；五衣角罗，但取密绢，方一搭手，或系瓶口，或安钵中，滤水用也。
		</desc>
	</Doc>
	<Doc>
		<title>钵罗吠奢</title>
		<desc>
            此云入。法界次第云：通称入者，入以涉入为义。根尘相对，则有识生。识依根尘，仍为能入；根尘即是所入。今此十二，从所入受名。熏闻曰：夫六入者，凡有二义：一根尘互相涉入，二根境俱为识之所入。以是诸经名十二入。楞严唯以六根为入者，盖根有胜义，亲能生识，又根能受境，吸揽前尘，故偏名入。故云：六为贼媒，自劫家宝。又云：六入村落。法界次第云：内六名入者，此之六法，亲故属内。为识所依，故名为入。亦名根者，根以能生为义。此六既并有生识之功，故通名根。外六入者，此六疏故属外，识所游涉，故名为入。亦名尘者，尘以染污为义，以能染污情识，通名为尘。又十二处者，百法疏云：生长义。即六种识，依于根尘而得生长，名十二处。
		</desc>
	</Doc>
	<Doc>
		<title>钵罗笈菩提</title>
		<desc>净名疏云：此云安明。垂裕云：入水最深，故名安；出诸山上，故曰明。西域记云：唐言前正觉山，如来将证正觉，先登此山。</desc>
	</Doc>
	<Doc>
		<title>钵罗奢佉</title>
		<desc>
            此云形位，具诸根形四支差别。俱舍以此胎五七日，名胎中五位；六七日，名发毛爪齿位；七七日，名具根位，五根圆满故。所言根者，增上出生，名之为根。五识藉彼为增上缘而得生故。又具五义，名之为根，严续依发及遍别故。从此五七，至未出胎，并名六入。言胞胎者，说文云：儿生裹衣者曰胎。尔雅：胎，始养也。
		</desc>
	</Doc>
	<Doc>
		<title>钵摩罗伽</title>
		<desc>大论：此云赤光珠。佛地论云：赤虫所出，或珠体名为赤珠。智论云：真珠出鱼腹中、蛇脑中。汉书云：蛛蚌中阴精，随月阴盈虚。</desc>
	</Doc>
	<Doc>
		<title>钵塞莫</title>
		<desc>或云阿唎吒迦二合。此云数珠，木槵子经云：当贯木槵子一百八个，常自随身，志心称南无佛陀、南无达摩、南无僧伽，乃过一子，具如彼经。</desc>
	</Doc>
	<Doc>
		<title>钵特摩</title>
		<desc>此云红莲华。</desc>
	</Doc>
	<Doc>
		<title>钵特摩</title>
		<desc>此云红莲华。</desc>
	</Doc>
	<Doc>
		<title>钵吒</title>
		<desc>唐言缦条，即是一幅]），无田相者，三衣俱通缦也。佛法至此一百八十七年，出家未识割截，祗着此衣。</desc>
	</Doc>
	<Doc>
		<title>播啰师</title>
		<desc>此云胡桃。</desc>
	</Doc>
	<Doc>
		<title>博叉</title>
		<desc>此云半月能男，半月不能男，此依四分律出。</desc>
	</Doc>
	<Doc>
		<title>薄佉罗</title>
		<desc>应是月支，在雪山西北，或云月氏。</desc>
	</Doc>
	<Doc>
		<title/>
		<desc>大品簸字门，入诸法簸字不可得故。论曰：若闻湿波字，即知一切法如湿波字不可得。湿波字无义，故不释。华严唱锁字时，名念一切佛庄严。疏云：即安隐性。</desc>
	</Doc>
	<Doc>
		<title>逋沙</title>
		<desc>
            或富楼沙，正言富卢沙，此云丈夫。大戴礼云：丈者，长也。夫者，扶也。言长制万物，以道扶接也。孟子曰：富贵不能淫，贫贱不能移，威武不能屈，此之谓大丈夫。又翻士夫。传云：通古今，辨然否，谓之士。数始于一，终于十。孔子曰：推一合十为士。诗传云：士，事也。白虎通曰：士者，任事之称也。周礼：天子有元士、中士、下士。涅盘云：是大乘典，有丈夫相，所谓佛性。若人不知是佛性者，则无男相，皆名女人。
		</desc>
	</Doc>
	<Doc>
		<title>逋沙他</title>
		<desc>
            此云斋日。请观音经疏云：斋者，齐也，齐身口业也。齐者，只是中道也。后不得食者，表中道法界外，更无别法也。中前得啖，而非正中，此得明表前方便，但似道之中，得有证义，故得啖也。亦是表中道法界外有法也。阐义引祭统云：斋之为言齐也，齐不齐以致斋者也。是故君子非有大事也，非有恭敬也，则不斋。不斋，则于物无防也，嗜欲无止也。及其将斋也，防其邪物，讫其嗜欲，耳不听乐。今释氏以不过中食为斋，亦取其防邪讫欲，齐不齐之义也。毗罗三昧经：瓶沙王问佛：何故日中佛食？答云：早起诸天食，日中三世佛食，日西畜生食，日暮鬼神食。佛制断六趣因，令同三世佛食故。今约理解。故云斋者，祗是中道。后不得食者，即佛制中后不得食也。今表初住初地，圆证中道，心外无法，如中后不食也。中前得啖者，佛制中前非正食，皆得啖之。毗婆沙论云：夫斋者，以过中不食为体。以八事助成斋体，共相支持，名八支斋法。报恩经云：以无终身戒，不名优婆塞，但名中间人。智论问曰：何故六斋日，受八戒，修福德？答：是日恶鬼逐人，欲夺人命，疾病凶衰，令人不吉。是故劫初圣人，教人持斋，修善作福，以避凶衰。是时斋法，不受八戒，直以一日不食为斋。后佛出世，教语之言，汝当一日一夜，如诸佛持八戒，不过中食。是功德，将人至涅盘。如四天王经中，佛说月六斋日，使者太子，及四天王，自下观察，众生布施持戒孝顺父母少者。便上忉利，以启帝释。诸天心皆不悦，说言：阿修罗种多，诸天种减少。若布施持戒孝顺父母多者，诸天帝释，心皆欢喜，说言：增诸天众，减损阿修罗。又提谓经明八王日。何等为八王日？谓立春、春分、立夏、夏至、立秋、秋分、立冬、冬至，是谓八王日。天地诸神，阴阳交代，故名八王日。
		</desc>
	</Doc>
	<Doc>
		<title>补剌拏伐摩</title>
		<desc>西域记云：唐言满胄，无忧王末孙。</desc>
	</Doc>
	<Doc>
		<title>补特伽罗</title>
		<desc>
            或福伽罗，或富特伽罗。此云数取趣。谓诸有情，起惑造业，即为能取。当来五趣，名之为趣。古译为趣向，中阴有情，趣往前生故。俱舍云：未至应至处。应至处，即六趣也。又论云：死生二有中，五蕴名中有，故谓为趣。涅盘云：中有五阴，非肉眼见，天眼所见。瑜伽论：说八种人执，第六名补特伽罗。谓数数取诸趣故，或死于此，能生于彼。正能生者，即是人执。又翻有情，又翻人。大毗婆沙论：佛言：有二补特伽罗，能住持正法，谓说者、行者。若持教者相续不灭，能令世俗正法久住；若持证者相续不灭，能令胜义正法久住。持正法人有二：一持教法者，谓读诵解说经律论等；二持正法者，谓能修证无漏圣道。
		</desc>
	</Doc>
	<Doc>
		<title>补陀落迦</title>
		<desc>或名补涅洛迦，此云海岛，又云小白花。西域记云：有呾落迦山，南海有石天宫，观自在菩萨游舍。</desc>
	</Doc>
	<Doc>
		<title>捕哺</title>
		<desc>或名捕揭。西域记云：唐言中安国。</desc>
	</Doc>
	<Doc>
		<title>布剌拏</title>
		<desc>西域记云：唐言圆满。</desc>
	</Doc>
	<Doc>
		<title>布萨</title>
		<desc>
            大论：秦言善宿。南山：此云净住，净身口意，如戒而住。六卷泥洹，翻云长养。长养二义：一、清净戒住，二、增长功德。杂含云：布萨婆陀，若正本音优补陀婆。优言断，补陀婆言增长。国语不同，律云布萨法，一处名布萨犍度，即说戒也。应法师云：此名讹略，应言钵啰帝提舍耶寐。此云我对说，谓相向说罪也。旧云净住，乃义翻也。事钞云：若众大声小，不闻说戒，令作转轮高座，立上说之，此则见而不闻也。又如多人说戒，何由并得见作法者面，此则闻而不见也。善见曰：云何得知正法久住？若说戒法不坏是。摩得伽云：布萨者，舍诸恶不善法，及诸烦恼有受，证得白法，究竟梵行事，故名也。又云：半月半月自观身。从前半月，至今半月，中间不犯戒耶！若有犯者，于同意所忏悔。毗尼母云：若犯七众不净人前，应止不说戒。即律文云：犯者不得闻戒，不得向犯者说等。四分：若说戒日，无能诵者，当如布萨法，行筹告白，差一人说法诵经，余诸教诫，诵遗教亦得。若全不解者，律云下至一偈：诸恶莫作，众善奉行，自净其意，是诸佛教。如是作已，不得不说。若不解者，云谨慎莫放逸便散。并是佛之嘱累。僧祗云：欲得五事利益，当受持此律。何等为五？一、建立佛法；二、令正法久住；三、不欲有疑悔，请问他人；四、僧尼犯罪者为依怙；五、欲游化诸方，而无有碍。四分：持律人得五功德：一戒品牢固；二善胜诸怨；三于众中决断无畏；四有疑悔者能开解；五善持毗尼，令正法久住。摩耶经云：乐好衣服，纵逸嬉戏，奴为比丘，婢为比丘尼。不乐不净观，毁谤毗尼，袈裟变白，不受染色，贪用三宝物等，是法灭相。
		</desc>
	</Doc>
	<Doc>
		<title>布瑟波</title>
		<desc>此云华。</desc>
	</Doc>
	<Doc>
		<title>部陀</title>
		<desc>此翻水星。</desc>
	</Doc>
	<Doc>
		<title/>
		<desc>
            指归云：那烂陀僧。吉祥月云：西域立表量影。影，梵云蔡。此云影，朝蔡倒西去，便以脚足前后步之，数足步影也。新毗柰耶云：佛言：应作商矩法。取细筹长二尺许，折一头四指，竖至日中，度影长短，是谓商矩。一说商矩二尺，屈折头转，如人脚影，故人滥用。
		</desc>
	</Doc>
	<Doc>
		<title>茶阇他</title>
		<desc>秦言不热。大品茶字门，诸法茶字净故。论曰：即知诸法无热相。华严唱茶字门，名曰普轮。疏云：悟一切法离热矫秽，得清凉故，是普摧义。</desc>
	</Doc>
	<Doc>
		<title>茶矩磨</title>
		<desc>此云郁金。周礼春官郁人采取以鬯酒。说文云：郁金草之华，远方所贡方物。郁人合而酿之，以降神也，宗庙用之。</desc>
	</Doc>
	<Doc>
		<title>差罗波尼</title>
		<desc>或纤罗半尼，此云灰水。</desc>
	</Doc>
	<Doc>
		<title>禅那</title>
		<desc>
            此云静虑。智论云：秦言思惟修，言禅波罗蜜一切皆摄。法界次第云：禅有二种：一者世间禅，二者出世间禅。世间禅者，谓根本四禅、四无量心、四无色定，即是凡夫所行禅。出世间禅，复有二种：一出世间禅，二出世间上上禅。出世间禅者，谓六妙门、十六特胜、通明、九想、八念、十想、八背舍、八胜处、十一切处、练禅、十四变化、愿智顶禅、无诤三昧、三三昧、师子奋迅、超越三昧，乃至三明六通，如是等禅，皆是出世间禅。出世间上上禅者，谓自性等九种大禅。净名疏云：佛心智鉴圆明，岂烦思惟？究竟无学，岂得言修？又翻弃恶，如来纯净之智，何恶可弃？故思惟等义，皆是因也。楞伽经明四种禅：一愚夫所行禅，谓声闻缘觉外道修行者，观人无我性、自相、共相、骨锁、无常、苦、不净相，计着为首，如是相不异观，前后转进，想不除灭，是名愚夫禅。二观察义禅，谓人无我、自相、共相、外道、自他，俱无性已，观法无我，彼地相义，渐渐增进，是名观察义禅。三攀缘如禅，谓妄想二无我，妄想如实处，不生妄想，是名攀缘如禅。四如来禅，谓入如来地，行自觉圣智，三种乐住，成办众生不思议事，是名如来禅。颂曰：凡夫所行禅，观察相义禅，攀缘如实禅，如来清净禅。
		</desc>
	</Doc>
	<Doc>
		<title>禅那</title>
		<desc>
            即息二边分别止，名出楞严。资中云：准圆觉经，奢摩他以寂静为相，三摩提以幻化为相，禅那俱离静幻二相。然此二经，天台出时，经皆未到。而止观中预立其义，故止观二字各开三义：一体真止，二方便随缘止，三息二边分别止。又云：此三止名，虽未见经论，映望三观，随义立名。其相云何？体无明颠倒，即是实相之真，名体真止；如此实相遍一切处，随缘历境安心不动，名随缘方便止；生死涅盘，静散休息，名息二边止。孤山释曰：今阿难虽专请于止，以即一而三，故此止即观，亦即平等。三一互融，是以称妙，妙故方曰楞严大定。今于一止复有三名奢摩他，即体真止，止于真谛。三摩提，亦曰三摩钵底，此云等持。即方便随缘止，止于俗谛。禅那，此云静虑，即息二边分别止，止于中道。次明三观。
		</desc>
	</Doc>
	<Doc>
		<title>阐释迦</title>
		<desc>
            西域记云：旧曰车匿，讹也。亦释种，太子出家，令车匿牵揵陟。揵陟，马名，正云建他歌，译云纳。经音义云：车匿本是守马奴名。净名疏云：其自恃王种，轻诸比丘。僧法事时，轻笑言：如似落叶，旋风所吹，聚在一处，何所评论？佛去世后，犹自不改。佛令作梵坛，谓默摈也。亦云彼梵天治罪法，别立一坛。其犯法者，令入此坛，诸梵不得共语。
		</desc>
	</Doc>
	<Doc>
		<title>忏摩</title>
		<desc>
            此翻悔过。义净师云：忏摩，西音忍义。西国人误触身云忏摩，意是请恕，愿勿嗔责，此方误传久矣，难可改张。应法师云：忏，讹略也。书无忏字，正言义摩。此云忍，谓容恕我罪也。天台光明释忏悔品，不辨华梵，但直释云：忏者，首也；悔者，伏也。如世人得罪于王，伏款顺从，不敢违逆。不逆为伏，顺从为首。行人亦尔，伏三宝足下，正顺道理，不敢作非，故名忏悔。又忏名白法，悔名黑法。黑法须悔而勿作，白法须企而尚之。取舍合论，故言忏悔。又忏名修来，悔名改往。往日所作不善法，鄙而恶之，故名为悔。往日所弃一切善法，今日已去，誓愿勤修，故名为忏。弃往求来，故名忏悔。又忏名披陈众失，发露过咎，不敢隐讳。悔名断相续心，厌悔舍离，能作所作合弃，故言忏悔。又忏者名惭，悔者名愧。惭则惭天，愧则愧人。人见其显，天见其冥，冥细显粗，粗细皆恶，故言忏悔。净名疏云：今明罪灭有三：一作法忏，二观相忏，三观无生忏。作法忏，灭违无作罪，依毗尼门；观相忏，灭性罪，此依定门；观无生忏，灭妄想罪，此依慧门。复次，违无作罪障戒，性罪障定，妄想罪障慧。作法忏者，如律所明，作法成就，能灭违无作罪，而性罪不灭。大论云：如比丘斩草害命，二罪同篇，作法忏二，无作灭，害命不灭；虽违无作灭，性罪未灭。观相忏者，如诸方等经，所明行法，见罪灭相。菩萨戒云：若见光华种种好相，罪便得灭；若不见相，虽忏无益。若见好相，无作及性二罪俱灭。观无生忏者，此观成时，能除根本妄惑之罪。如拔树根，枝叶自灭。普贤观云：一切业障海，皆从妄想生。若欲忏悔者，端坐念实相。众罪如霜露，慧日能消除。
		</desc>
	</Doc>
	<Doc>
		<title>羼提</title>
		<desc>
            此云忍辱仙。西域记云：瞢羯厘城东，有大窣堵波，是忍辱仙被歌利王割截之处。发轸问：辅行引此，明三藏忍度满相，金刚所说，其义云何？答：割截是同，但随藏衍，说忍为异。藏谓伏惑，正修事忍；衍谓断惑，达事即空。亦犹儒童见燃灯佛，通于四教行因之相。
		</desc>
	</Doc>
	<Doc>
		<title>羼提</title>
		<desc>
            此曰安忍。法界次第云：秦言忍辱，内心能安忍外所辱境，故名忍辱。忍辱有二种：一者生忍，二者法忍。云何名生忍？生忍有二种：一于恭敬供养中，能忍不着，则不生憍逸；二于嗔骂打害中能忍，则不生嗔恨怨恼，是为生忍。云何名法忍？法忍有二种：一者非心法，谓寒热、风雨、饥渴、老病、死等；二者心法，谓嗔恚、忧愁、疑、淫、欲、憍慢诸邪见等。菩萨于此二法，能忍不动，是名法忍。
		</desc>
	</Doc>
	<Doc>
		<title>偿起罗</title>
		<desc>亦云商企罗，此云螺。</desc>
	</Doc>
	<Doc>
		<title>唱萨</title>
		<desc>此言讹也。正言娑度，此云善哉。</desc>
	</Doc>
	<Doc>
		<title>车钵罗婆</title>
		<desc>翻忍得脱。</desc>
	</Doc>
	<Doc>
		<title>陈那</title>
		<desc>
            西域记云：唐言童授。妙吉祥菩萨，指诲传授。如慈恩云，因明论者，元唯佛说，文广义散，备在众经。故地持论云：菩萨求法，当于何求？当于一切五明处求。求因明者，为破邪论，安立正道。劫初题目，创标真似。爰暨世亲，再陈轨式。虽纪纲已列，而幽致未分。故使宾主对扬，犹疑破立之则。有陈那菩萨，是称命世，贤劫千佛之一也。匿迹岩薮，栖峦等持，观述作之利害，审文义之繁约。于时岩谷震吼，云霞变彩。山神捧菩萨足，高数百尺，唱言：佛说因明论道，愿请重弘。菩萨乃放神光，照烛机感。时，彼南印土按达罗国王，见放光明，疑入金刚喻定，请证无学果。菩萨曰：入定观察，将释深经，心期大觉，非愿小果。王言：无学果者，诸圣攸仰，请尊速证。菩萨抚之，欲遂王请。妙吉祥菩萨，因弹指警曰：何舍大心，方兴小志？为广利益者，当转慈氏所说瑜伽，匡正颓纲，可制因明，重成规矩。陈那敬受指诲，奉以周旋。于是覃思研精，乃作因明正理门论。又辅行云：迦毗罗仙恐身死，往自在天问。天令往频陀山，取余甘子，食可延寿。食已，于林中化为石床。大有不逮者，书偈问石。后为陈那菩萨斥之，书偈石裂。
		</desc>
	</Doc>
	<Doc>
		<title>刍摩</title>
		<desc>此云麻衣。西域记云：衣麻之类也，麻形细荆芥叶青色。西域麻少，多用草羊毛。</desc>
	</Doc>
	<Doc>
		<title/>
		<desc>
            章安疏云：言伊字者，外国有新旧两伊。旧伊横竖，断绝相离，借此况彼。横如烈火，竖如点水，各不相续。不横，不同烈火。不竖，不同点水。应如此方草下字相。细画相连，是新伊相。旧伊可譬昔教三德，法身本有。般若修成，入无余已，方是解脱，无复身智。如竖点水，纵而相离。又约身约智，分得有余解脱。横一时有，三法各异，如横烈火，各不相关。新伊者，譬今教三德。法身即照，亦即自在。名一为三，三无别体，故不是横。非前非后，故是非纵。一即三，如大点；三即一，如细画。而三而一，而一而三。不可一三说，不可一三思，故名不可思议者。不可思议者，即非三非一，名秘密藏，如世伊字。谷响云：西方字有新旧，亦犹此土之篆隶也，莫不以篆为旧，以隶为新。
		</desc>
	</Doc>
	<Doc>
		<title>纯陀</title>
		<desc>旧云：本名纯陀。后大众称德，号为妙义。补注云：不应名德两分，纯陀是西音，妙义乃此语。</desc>
	</Doc>
	<Doc>
		<title>醝</title>
		<desc>大品醝字门，入诸法醝字不可得故。论曰：即知醝字空，诸法亦尔。华严唱也娑字，名宣说一切佛法境界。疏云：即衰老性相。</desc>
	</Doc>
	<Doc>
		<title>达嚫</title>
		<desc>
            尊婆须密论作檀嚫，此云财施。解言报施之法，名曰达嚫，导引福地，亦名达嚫。字或从手。西域记：正云达嚫拏者，右也。或云器尼，以用右手受人所施，为其生福故。肇云：夫以方会人，不可以一息期；以财济物，不可以一时周。是以会通无隅者，弥纶而不漏；法泽冥被者，不易而普覆。
		</desc>
	</Doc>
	<Doc>
		<title>达梨舍那</title>
		<desc>
            此云见。见有五种：一、身见，二、边见，三、见取，四、戒取，五、邪见。具此五种，名曰见惑。止观云：见则见理，见实非惑。见理之时，能断此惑，从解得名，名为见惑。复次：见惑非但随解得名，亦当体受名，称之为假。假者，虚妄颠倒，名之假耳。当知见惑，乃有三种：一、俱生见，二、推理见，三、发得见。一、俱生见者，止观云：五钝何必是贪嗔，如诸蠕动，实不推理，而举张鬐，怒目自大。底下凡夫，何尝执见？行住坐卧，恒起我心。故知五钝，非无利也。二、推理见，止观云：今约位分之，令不相滥，未发禅来。虽有世智推理辩聪，见想犹弱，所有十使，同属于钝。三、发得见，止观云：从因定发见，见心猛盛，所有十使，从强受名，皆属于利。略言三结，广说八十八使。略言三结者，一身见，二戒取，三疑使。更加贪嗔，名五下分。如妙乐云：言下分者，贪虽通上，不是唯上。嗔一唯下，更不通上，余三遍摄一切见惑。今问：见通五利，何故俱舍但言三结？答：如论颂曰：摄根门故。言根门者，身见即苦门。戒禁取，即苦道二门。疑通四门，谓四谛也。所言摄根者，边见依身见转，见取依戒禁转，邪见依疑转，故此三结，即摄五见。问：见惑既历三界四谛，安云余三遍摄一切见惑？虽复通上，而复牵下耶？答：所迷之谛，虽通三界，能牵之惑，正在欲界。故云纵断贪等至无所有，由身见等还来欲界。问：如妙玄云：断见谛惑，而复兼除四思。未审何法为思耶？答：此以四趣之思，为四思也。以妙玄因明因益，是故凡位持戒，则伏四趣之业。初果修观，则断四趣之思。以俱生推见二思，随见落故，乃曰兼除。应知思惑乃有三种。一、俱生思，与形俱生，如男女托胎，妄于父母起爱恶心，斯是邪思，还归见惑。二、依见思。止观云：五利岂唯见惑，何尝无恚欲耶？问：止观云：若利中有钝，见谛但断于利，钝犹应在？答：准止观云，毗昙谓利上之钝，名背上使。见谛断时，正利既去，背使亦去。三、界系思，即是三界九品思惑。此名钝使，亦名事障，号正三毒。夫七情爱怒二者，生而自能，是二者，性之根，恶之端也。乳儿见乳必拏，求不得即啼，是爱与怒与儿俱生也。问：五上分者：一掉举，二慢，三无明，四色染，五无色染。何故上界而无疑耶？答：疑随见落，故无此惑。净名疏以五盖配四分，贪欲嗔恚，睡疑属痴，掉散是我取。止观云：掉有三种：一身掉，身好游走，诸杂戏谑，坐不暂安。二口掉，好喜吟咏，竞争是非，无益戏论，世间语言等。三者心掉，心情放逸，纵意攀缘，思惟文艺，世间才技，诸恶觉观等，名为心掉。此四各出二万一千。新华严云：贪行多者二万一千，嗔行多者二万一千，痴行多者二万一千，等分行者二万一千，了知如是悉是虚妄。垂裕释十缠是思惑：忿恚曰嗔；隐藏自罪曰覆；意识昏迷曰睡；五情暗冥曰眠；嬉游曰戏；三业躁动曰掉；屏处起罪不自羞曰无惭；露处起罪不羞他曰无愧；财法不能惠施曰悭；他荣心生热恼曰嫉。俱舍颂曰：缠八无惭愧，嫉悭并悔眠；及掉举昏沉，或十加忿覆。楞严明十习：一、淫习，二、贪，三、慢，四、嗔，五、诈习，六、诳，七、怨，八、见，九、枉，十、讼习。
		</desc>
	</Doc>
	<Doc>
		<title>达摩</title>
		<desc>
            此翻为法。唐明浚云：契之于心，然后以之为法。在心为法，形言为教。法有自相共相，教乃遮诠表诠。天台明法，广有八种：一教，二理，三智，四断，五行，六位，七因，八果。略言三义，谓教、行、理。如阐义云：以约修行始终，三义收尽，谓依教修行，行成契理。若以位分，约教属名字位，人禀教生解故；约行属观行相似，依解修行故；约理在初住，分证本理故。然于约行，复须从容。若论造修，犹居名字，的取行成，方名观行。凡当辨位，须知此旨。若约能诠所诠，但明教理二教。论曰：教者何也？诠理之谓也。理者何也？教之所诠。教若果异，理岂得同？理若必同，教宁得异？筌不期鱼，蹄不为兔，将谓名乎！妙乐云：教有二种，诠理之教无二，表行之教自分。诠理之教者，平等真法界，佛不度众生。表行之教者，祗由忘智亲疏，致使迷成厚薄。青龙疏云：有教行证，名为正法。有教有行无证，名像法。像者，似也。但有于教而无行证，名为末法。行事钞云：显理之教，大分为二：一谓化教，此则通于道俗。二谓行教，唯局于内众。大乘入楞伽云：教由理故成，理由教故显，当依此教理，勿更余分别。
		</desc>
	</Doc>
	<Doc>
		<title>达摩毕利</title>
		<desc>奘传云：唐言法爱。</desc>
	</Doc>
	<Doc>
		<title>达摩笈多</title>
		<desc>
            隋言法密，南贤豆国人。开皇十年，来届瓜州。文帝延入京寺，义理允正，称经微旨。然而慈恕立身，恭和成性；心非道外，行在说前；戒地夷而静，定水幽而洁。经洞字原，论探声意；容仪祥正，勤节高猛。诵响继昏晨，法言通内外。好端居而简务，贵寡欲而息求，无倦诲人，有踰利己。至炀帝定鼎东都，置翻译馆。
		</desc>
	</Doc>
	<Doc>
		<title>达摩羯罗</title>
		<desc>奘传云：唐言法性。</desc>
	</Doc>
	<Doc>
		<title>达摩流支</title>
		<desc>
            唐言法希，天后改为菩提流志，唐云觉爱。南印度人，婆罗门种，姓迦叶氏。聪睿绝伦，风神爽异。生年十二，外道出家，年登耳顺，自谓孤行，撩僧论议，以身事。时有耶舍瞿沙，知其根熟，遂与交论。未越机关，词理俱屈，始知佛日高明，匪萤灯并照，法海深广，岂涓渧等润。投身敬事，专学佛乘。未越五年，通达三藏。天皇远闻雅誉，遣使往邀，未及使还，白云遽驾，暨天后御极，赴京翻译。至和帝龙兴，译宝积经。此经玄奘昔翻数行，乃叹：此土群生，未有缘矣，余气力衰竭。因而遂辍。和帝命志续奘余功，遂译于世。
		</desc>
	</Doc>
	<Doc>
		<title>达摩摩提</title>
		<desc>此云法意，西域人。悟物情深，随方启喻。齐武永明，译提婆达多品。</desc>
	</Doc>
	<Doc>
		<title>达摩郁多罗</title>
		<desc>此云法尚。佛灭八百年出，造杂毗昙。</desc>
	</Doc>
	<Doc>
		<title>达磨</title>
		<desc>
            此云法界。妙乐云：所诠无外，故名法界。贤首云：依生圣法，故云法界。清凉云：法界者，一切众生身心之本体也。起信云：心真如者，即是一法界大总相法门体。所谓心性不生不灭，一切诸法，唯依妄念而有差别。净名云：从无住本，立一切法。天台释云：若迷无住，则三界六道，纷然而有，则立世间一切诸法。若解无住，即是无始无明，返本还源，发真成圣。故有四种出世圣法。普门玄云：世者为三，一五阴，二众生，三国土。世是隔别，即十法界之世，亦是十种五阴，乃至依报隔别不同也。间是间差，三十种世间差别，不相谬乱，故名为间。各各有因，各各有果，故名为法。各各有界畔分齐，故名为界。今就一法界，各有十法。所谓如是性相等，十界即有百法，十界互相有，则有千法。如是等法，皆因缘生法。六道是惑因缘生法，四圣是解因缘法，是诸因缘法，即是三谛。因缘所生法，我说即是空，亦名为假名，亦名中道义。清凉新经疏云：统唯一真法界，谓总该万有，即是一心。然心融万有，便成四种法界。一、事法界，界是分义，一一差别，有分齐故。二、理法界，界是性义，无尽事法，同一性故。三、理事无碍法界，具性分义，性分无碍故。四、事事无碍法界，一切分齐事法，一一如性融通，重重无尽故。
		</desc>
	</Doc>
	<Doc>
		<title>达磨波罗</title>
		<desc>
            西域记云：唐言护法。神负远遁，因即出家，清辩论师。外示僧佉之服，内弘龙猛之学。闻护法菩萨，在菩提树，宣扬法教。乃命门人往问讯曰：仰德虚心，为日久矣！然以宿愿未果，遂乖礼谒，菩提树者，誓不空见。见当有证，称天人师。护法菩萨谓其使曰：人世如幻，身命若浮，未遑谈议。竟不会见。
		</desc>
	</Doc>
	<Doc>
		<title>达磨俎逻多</title>
		<desc>西域记云：唐言法救。旧曰达磨多罗，讹也。俎。</desc>
	</Doc>
	<Doc>
		<title>呾伱也他</title>
		<desc>或呾侄他，此翻所谓。</desc>
	</Doc>
	<Doc>
		<title>怛钵那</title>
		<desc>此云麨。通慧指归云：谓将杂米碾碎蒸曝，毋论二种散麨，又将糖蜜持之。或言糒与麨不同。后堂云：糒是釜煮，连釜干硬饭也。辅篇云：取干饭麨，三过磨筛作之，称为糒也。孟子曰：舜糗饭茹菜。糗，干饭屑也。</desc>
	</Doc>
	<Doc>
		<title>怛刹那</title>
		<desc>毗昙翻一瞬。僧只云：二十念为一瞬，二十瞬名一弹指。</desc>
	</Doc>
	<Doc>
		<title>大梵</title>
		<desc>
            经音义，梵迦夷，此言净身。初禅梵天，净名疏云：梵是西音，此云离欲，或云净行。法华疏云：除下地系，上升色界，故名离欲，亦称高净。净名疏云：梵王是娑婆世界主，住初禅中间，即中间禅也，在初禅二禅两楹之中。毗昙云：二禅已上，无言语法故，不立王法。璎珞：禅禅皆有梵王，今谓但加修无量心，报胜为王，无统御也。初禅有觉观言语，则有主领，故作世主。次第禅门云，佛于仁王经说十八梵，亦应有民主之异。又云：四禅中有大静王，而佛于三藏中，但说初禅有大梵天王者，以初禅内有觉观心，则有语言法，主领下地众生为便。证真云：劫初成时，梵王先生，独住一劫，未有梵侣。后起念云：愿诸有情，来生此处。作是念已，梵子即生。外道不测，便执梵王是常，梵子无常。
		</desc>
	</Doc>
	<Doc>
		<title>大目犍连</title>
		<desc>
            什曰：目连，婆罗门姓也，名拘律陀。拘律陀，树名。祷树神得子，因以为名。垂裕记：问：大经云目犍连，即姓也。因姓立名目连，何故名拘律陀耶？答：本自有名，但时人多召其姓，故大经云耳。净名疏云：文殊问经，翻莱茯根，父母好食，以标子名。真谛三藏云：勿伽罗，此翻胡豆，绿色豆也。上古仙人，好食于此，仍以为姓。正云摩诃没特伽罗，新翻采菽氏。菽，亦豆也。西域记云：没特伽罗，旧曰目犍连，讹略也。
		</desc>
	</Doc>
	<Doc>
		<title>弹多落迦</title>
		<desc>西域记云：旧曰檀特山，讹也。</desc>
	</Doc>
	<Doc>
		<title>弹多抳瑟搋</title>
		<desc>弹多，此云齿；搋，此云木。谓齿木也。长者十二指，短者六指，多用竭陀罗木。此方无故，多用杨枝。寄归传云：大如小指，一头缓嚼，净刷牙关。用罢，擘破，屈而刮舌。五分：嚼已，应净洗弃，以虫食死故。</desc>
	</Doc>
	<Doc>
		<title>忉利</title>
		<desc>应法师云：梵音讹略，正言多罗夜登陵舍。此云三十三。俱舍颂云：妙高顶八万，三十三天居。四角有四峰，金刚手所住，中宫名善现，周万踰缮那。高一半金城，中有殊胜殿，周千踰缮那。</desc>
	</Doc>
	<Doc>
		<title>德叉迦</title>
		<desc>此云现毒，亦云多舌。</desc>
	</Doc>
	<Doc>
		<title>坻弥</title>
		<desc>具云帝弥祗罗。此云大身鱼，其类有四，此最小者。京房易传云：海数见巨鱼，邪人进，贤人疏。</desc>
	</Doc>
	<Doc>
		<title>底栗车</title>
		<desc>此云畜生。畜，即六畜也。礼记注云：牛、马、羊、犬、豕、鸡。辅行云：摄趣不尽，以五道中皆遍有故，又翻畜生。婆沙云：畜谓畜养，谓彼横生，禀性愚痴，不能自立，为他畜养，故名畜生。</desc>
	</Doc>
	<Doc>
		<title>地底迦</title>
		<desc>
            此云有愧。涅盘经云：诸佛世尊常说是言：有二白法能救众生：一惭；二愧。惭者自不作罪，愧者不教他作。惭者内自羞耻，愧者发露向人。杂阿含经云：世间若无有惭愧二法者，违越清净道，向生老病死。百法疏云：惭者，依自法力，崇重贤善为性，对治无惭，止息恶行为业；愧者，依世间力，轻拒暴恶为性，对治无愧，止息恶行为业。阿毗达磨论云：惭者，谓于诸过恶自羞为体；愧者，于恶羞他为体。涅盘经云：智者有二：一者不造诸恶，二者作已忏悔；愚者亦二：一作罪，二覆藏。
		</desc>
	</Doc>
	<Doc>
		<title>地珂</title>
		<desc>梁云长，义净译本云地伽，此云长大。</desc>
	</Doc>
	<Doc>
		<title>地婆诃罗</title>
		<desc>唐言日照，中印度人。洞明八藏，博晓四含。戒行清高，学业优赡，尤工咒术，兼洞五明。志在利生，来译弘福。</desc>
	</Doc>
	<Doc>
		<title>帝利耶瞿榆泥伽</title>
		<desc>此云旁行，此道众生，多覆身行。婆沙云：其形旁故，其行亦旁。刊正云：行行不正，受果报旁，负天而行，故云旁行。</desc>
	</Doc>
	<Doc>
		<title>东弗于逮</title>
		<desc>西域记云：海中可居者，大略有四焉。东毗提诃洲，旧曰弗婆提，又曰弗于逮，讹也。此云胜，胜南洲故。又云前，一在诸方之前也。又翻为初，谓日初出处也。俱舍云：东毗提诃洲，其相如半月，身长八肘，寿二百五十。
		</desc>
	</Doc>
	<Doc>
		<title>都罗</title>
		<desc>
            此云喜。释论云：五尘中，生乐名乐；法尘中，生乐名喜。先求乐愿令众生得，从乐因令众生得喜。又云：粗乐名乐，细乐名喜。譬如初服药时名乐，药发遍身时名喜。智论明示、教、利、喜。示人好丑、善不善、应行不应行、生死为丑、涅盘安隐为好、分别三乘、分别六波罗蜜，名示。教者，教言：汝舍恶行善。利者，未得善法味故，心则退没。为说法引导令出：汝莫于因时不求果。汝今虽勤苦，果报出时，大得利益，令其心利，故名利。喜者，随其所行而赞叹之，故名为喜。以此四事庄严说法。智论明三事具足，故大欢喜：一能说人清净，二所说法清净，三依法得果清净。论又问：是诸罗汉，已证实际，无复忧喜。小喜尚无，况大欢喜？答：罗汉离三界欲，未得一切智慧，故于诸甚深法中，犹疑不了。是般若中，了了解说，断除其疑。故大欢喜。
		</desc>
	</Doc>
	<Doc>
		<title>兜楼婆</title>
		<desc>出鬼神国，此方无故不翻。或翻香草，旧云白茅香也。</desc>
	</Doc>
	<Doc>
		<title>兜率陀</title>
		<desc>此云妙足。新云睹史陀，此云知足。西域记云：睹史多，旧曰兜率陀。兜术陀，讹也。于五欲知止足故。佛地论：名憙足，谓后身菩萨，于中教化，多修憙足故。</desc>
	</Doc>
	<Doc>
		<title>兜罗緜</title>
		<desc>兜罗，此云细香。苑音义翻冰。或云兜沙，此云霜。斯皆从色为名。或名妒罗緜，兜罗树名，緜从树生，因而立称，如柳絮也。亦翻杨华，或称兜罗毦者，毛毳也。熏闻云：谓佛手柔软，加以合缦，似此緜也。</desc>
	</Doc>
	<Doc>
		<title>兜那波吒</title>
		<desc>此云绢。</desc>
	</Doc>
	<Doc>
		<title>豆佉</title>
		<desc>
            或伊祢，晋云苦。法界次第云：苦以逼恼为义。一切有为心行，常为无常患累之所逼恼，故名为苦。苦有三种：一苦苦，二坏苦，三行苦。今明三苦，有别有通。别者，三苦即别对三受。苦受，从苦缘生，情觉是苦，即苦苦也；乐受，乐坏时生苦，即是坏苦；不苦不乐受，常为无常迁动，即是行苦。若通论三苦，则三受通有三苦。所以然者，三受之心即是苦，通从苦缘生故，通是苦苦。三受之心通为坏相所坏故，通是坏苦。三受之心通是起役运动不停之相故，通是行苦。行以迁流为义，故楞严云：譬如瀑流，波浪相续，前际后际，不相踰越。古德颂行苦密迁云：如以一睫毛，置掌人不觉；若安眼睛上，违害极不安。愚人如手掌，不觉行苦迁；智者如眼睛，违极生厌患。智论云：无量众生，有三种身苦：老、病、死；三种心苦：贪、嗔、痴；三种后世苦：地狱、饿鬼、畜生。法句经云：昔四比丘论世苦事：一云淫欲恼人；一云饥渴逼体；一云嗔恚扰乱；一云惊怖恐惧。各执己是，竞谓他非。佛知遂问，比丘具答。佛言：汝等所论，不究苦义。身为诸苦之本，众患之原，当求寂灭，此最为乐。
		</desc>
	</Doc>
	<Doc>
		<title>阇梨</title>
		<desc>
            或阿只利。寄归传云：唐言轨范，今称阇梨，讹略。菩提资粮论云：阿遮梨夜，隋言正行。南山钞云：能纠正弟子行故。四分律明五种阿阇梨：一出家阿阇梨，所依得出家者；二受戒阿阇梨，受戒作羯磨者；三教授阿阇梨，教授威仪者；四受经阿阇梨，所从受经若说义，乃至四句偈；五依止阿阇梨，乃至依住一宿者。和尚及依止，多已十夏者为之，上四师皆多已五夏者为之。
		</desc>
	</Doc>
	<Doc>
		<title>阇黎哆</title>
		<desc>此云祖父。文句云：众生最初生彼道名祖父，后生者亦名祖父。妙乐云：亦是后生者之祖父也。</desc>
	</Doc>
	<Doc>
		<title>阇那崛多</title>
		<desc>此言志德。北印度人，刹帝利种。少怀达量，长垂清范，游涉行化，来达兹境。周武帝世，译普门重颂。</desc>
	</Doc>
	<Doc>
		<title>阇提</title>
		<desc>此云金钱华。</desc>
	</Doc>
	<Doc>
		<title>阇提阇</title>
		<desc>此翻云生死。</desc>
	</Doc>
	<Doc>
		<title>阇提阇罗</title>
		<desc>秦言生。大品阇字门，入诸法生不可得故。论曰：即知诸法生老不可得闻。华严唱社字时，名入世间海清净。疏云：即能所生起。。</desc>
	</Doc>
	<Doc>
		<title>阇陀伽</title>
		<desc>此云本生。此说菩萨行，因本曾为事也。显扬论云：本事者，谓如来说圣弟子前世等事。本生，谓如来说菩萨本所修行相应等事。</desc>
	</Doc>
	<Doc>
		<title>阇维</title>
		<desc>或耶旬，正名茶毗。此云焚烧。西域记云：涅叠盘那，旧阇维，讹也。通慧音义云：亲问梵僧，未闻阇维之名。</desc>
	</Doc>
	<Doc>
		<title>笃迦</title>
		<desc>此云栗。</desc>
	</Doc>
	<Doc>
		<title>杜噜</title>
		<desc>此云熏陆。南洲异物志云：状如桃胶。西域记云：南印度阿吒厘国，熏陆香树，叶似棠梨。亦出胡椒树，树叶若蜀椒也。南方草物状曰：出大秦国，树生沙中，盛夏树胶流沙上。</desc>
	</Doc>
	<Doc>
		<title>伅真</title>
		<desc>此云神人。</desc>
	</Doc>
	<Doc>
		<title>多阿摩罗跋陀罗</title>
		<desc>多，此云性；阿摩罗，此云无垢；跋陀罗，此云贤。或云藿叶香，或云赤铜叶。</desc>
	</Doc>
	<Doc>
		<title>多伽罗</title>
		<desc>或云多伽留，此云根香。大论云：多伽楼，木香树也。</desc>
	</Doc>
	<Doc>
		<title>多伽梢</title>
		<desc>
            或多伽罗，此翻根智。维摩云：智度菩萨母。净名疏云：智度即是实智，实智有能显出法身力故，如母能生。实智，亦名如理智。正观真谛，如理而知，则无颠倒。摄论云：顺理清净，名如理智。十八空论云：如理智，即无分别智，亦名正智，又名真智，又名根本智。
		</desc>
	</Doc>
	<Doc>
		<title>多揭罗</title>
		<desc>此云零陵。南越志云：土人谓之燕草芸香。说文云：芸香似苜蓿。淮南云：芸可以死而复生。</desc>
	</Doc>
	<Doc>
		<title>多罗</title>
		<desc>
            旧名贝多，此翻岸形。如此方轮榈，直而且高，极高长八九十尺，华如黄米子。有人云：一多罗树高七仞，七尺曰仞，是则树高四十九尺。西域记云：南印建那补罗国北不远，有多罗树林三十余里。其叶长广，其色光润，诸国书写，莫不采用。
		</desc>
	</Doc>
	<Doc>
		<title>多罗</title>
		<desc>秦言岸。大品吒字门，入诸法驱不可得故。论曰：若闻多字，即知一切法此彼岸不可得。华严唱侘字时，名以无我法开晓众生。疏云：即相驱迫性。谓无我晓之，即为驱迫。</desc>
	</Doc>
	<Doc>
		<title>多他</title>
		<desc>秦言如。大品多字门，入诸法如相不动故。论云：诸法在如中不动故。华严唱哆字时，名圆满光。疏云：悟一切法真如不动故。</desc>
	</Doc>
	<Doc>
		<title>多他阿伽陀</title>
		<desc>秦言如去。大品他字门，入诸法处不可得故。论曰：即知四句如去不可得。华严唱他字时，名真如平等藏。疏云：即是杜处所性。</desc>
	</Doc>
	<Doc>
		<title>多陀阿伽陀</title>
		<desc>亦云怛闼阿竭，后秦翻为如来。金刚经云：无所从来，亦无所去，故名如来。此以法身释。转法轮论云：第一义谛名如，正觉名来。此以报身释。成实论云：乘如实道，来成正觉，故名如来。此约应身释。</desc>
	</Doc>
	<Doc>
		<title>咄噜瑟剑</title>
		<desc>此云苏合。珙钞引续汉书云：出大秦国，合诸香煎其汁，谓之苏合。广志亦云出大秦国。或云：苏合国，国人采之，笮其汁以为香膏，乃卖其滓。或云：合诸香草，煎为苏合，非一物也。</desc>
	</Doc>
	<Doc>
		<title>恶祁尼</title>
		<desc>或名些吉利多耶尼，此云火神。书云：燥万物者，莫熯乎火。然蕴木中，古者不知。至燧人氏，钻木作火，以教天下变生为熟。</desc>
	</Doc>
	<Doc>
		<title>恶义聚</title>
		<desc>
            资中曰：此云綖贯珠。无始无明，熏习成种，种必有果，子子相生，熏习不断。真际云：恶义，树名。其子似没石子，生必三颗同蔕，喻惑、业、苦三，同时具足。言惑、业、苦者，惑乃烦恼道，业即业道，苦谓苦道。而此三道，通于三土。故辅行云：分段三道，谓见思惑为烦恼道；烦恼润业为业道；感界内生为苦道。方便三道，谓尘沙惑为烦恼道；以无漏业名为业道；变易生死名为苦道。实报三道，谓无明惑为烦恼道；非漏非无漏业为业道；彼土变易名为苦道。
		</desc>
	</Doc>
	<Doc>
		<title>頞鞞</title>
		<desc>亦阿说示，此云马胜，亦云马师。亦云阿输波踰祗，此云马星。頞。</desc>
	</Doc>
	<Doc>
		<title>頞部昙</title>
		<desc>或遏蒲昙，或頞浮陀。此云疱。状如疮疱，胎二七日。</desc>
	</Doc>
	<Doc>
		<title>頞部陀</title>
		<desc>俱舍云疱，寒触身分，皆悉生疱。</desc>
	</Doc>
	<Doc>
		<title>頞温缚拏</title>
		<desc>此云马耳山，状如彼故。</desc>
	</Doc>
	<Doc>
		<title>頞哳吒嚯嚯婆虎虎婆</title>
		<desc>义府云：以寒增甚，口不得开。但得动舌，作哳吒之声。此三约受苦声以立名。</desc>
	</Doc>
	<Doc>
		<title>尔焰</title>
		<desc>
            或名尔炎，此云所知，又云应知，又云境界。问：如大论云：是时过意地，住在智业中。华严安云：普济诸含识，令过尔焰海。答：由此能知之智，照开所知之境，是则名为过尔焰海。故楞伽经第一曰：智尔焰得向。此乃全由其境，以成其智，名智业中。
		</desc>
	</Doc>
	<Doc>
		<title>二翼</title>
		<desc>
            亦喻二轮，又譬二门。故止观云：驰二轮而致远，喻止观以横周；鼓两翅以高飞，譬定慧之竖彻。故荆溪咨左溪曰：畴昔之夜，梦披僧服，腋二轮，游大河之中。左溪曰：噫！汝当以止观二法，度群生于生死之渊乎！大品：佛告须菩提：譬如有翼之鸟，飞腾虚空而不堕坠。虽在空中，亦不住空。须菩提！菩萨摩诃萨亦复如是。学空解脱门，学无相无作解脱门，亦不作证，故不堕声闻辟支佛地。譬二门者，智论云：欲成佛道，凡有二门：一者福德，二者智慧。行、施、戒、忍，是为福德门。知一切诸法实相，摩诃般若波罗蜜，是为智慧门。菩萨入福德门，除一切罪，所愿皆得；若不得愿者，以罪垢遮故。入智慧门，则不厌生死，不乐涅盘，二事一故。今欲出生摩诃般若波罗蜜，要因禅定门，禅定门必须大精进力。此以六度，合譬二门，免踟蹰于小迳，令优游于通衢也。宝积喻二种缚：一、见缚，二、利养缚。又喻二种痈疮：一者见求他过，二者自覆己罪。又喻二种毒箭，双射其心：一、邪命为利，二、乐好衣钵。此三双喻，览宜自照。中绳之谓君子，不中绳之谓小人焉。
		</desc>
	</Doc>
	<Doc>
		<title>法显</title>
		<desc>姓龚，平阳武阳人。常玩经律舛缺，誓志寻求。以晋安帝隆安三年，岁次己亥，游历印度。义熙元年，岁次乙巳，泛海而还。杨都译经。</desc>
	</Doc>
	<Doc>
		<title>梵富楼</title>
		<desc>此云前益天。在梵前行，恒思梵天利益。亦名梵辅。</desc>
	</Doc>
	<Doc>
		<title>梵坛</title>
		<desc>此云默摈，梵坛令治恶性车匿。五分云：梵坛法者，一切七众，不来往交言。若心调伏，为说那陀迦旃延经，令离有无，即入初果。文见阐释迦注。</desc>
	</Doc>
	<Doc>
		<title>分那柯</title>
		<desc>梁言满。</desc>
	</Doc>
	<Doc>
		<title>分陀利</title>
		<desc>此云白莲华。睿师云：未敷名屈摩罗；将落名迦摩罗；处中盛时，名分陀利。体逐时迁，名随色变，故有三名。</desc>
	</Doc>
	<Doc>
		<title>分卫</title>
		<desc>
            善见论云：此云乞食。僧祗律云：乞食分施僧尼，卫护令修道业，故云分卫。是则论从应法师云：讹略，正言傧茶波多，此云团堕，言食堕在团中也。或云傧茶夜，此云团，团者食团，谓行乞食也，十二头陀明常乞食。大论释三种食：一受请食，二众僧食，三常乞食。若前二食，起诸漏因缘，所以者何？受请食者，若得，作是念：我是福德好人，故得。若不得，则嫌恨请者，彼为无所别识，不应请者请，应请者不请。或自鄙薄，懊恼自情，而生忧苦。是贪爱法，则能遮道。众僧食者，入众中当随众法断事，料理僧事，处分作使，心则散乱，妨废行道，有如是等乱事，故受常乞食法。辅行云：诸律论文，乞食之法，不一处足，为福他故，令至七家。肇法师云：乞食有四意：一为福利群生；二为折伏憍慢；三为知身有苦；四为除去滞着。宝雨经云：乞食成就十法：一为摄受诸有情，二为次第，三为不疲厌，四知足，五为分布，六为不耽嗜，七为知量，八为善品现前，九为善根圆满，十为离我执。宝云经明乞食四分：一分奉同梵行者，一与穷乞人，一与诸鬼神，一分自食。辅行云：昔有长者，名曰鸠留，不信因果，与五百俱行。远见丛树，想是居家，到彼唯见树神。作礼已，说己饥渴。神即攀手五指，自然出于饮食，甘美难言。食讫大哭，神问其故。答曰：有五百伴，亦大饥渴。神令呼来，如前与食，众人皆饱。长者问曰：何福所致？答曰：我本迦叶佛时，极贫。于城门外磨镜，每有沙门乞食，常以此指，示分卫处，及佛精舍。如是非一，寿终生此。长者大悟，日饭八千僧，淘米汁流出城外，可以乘船。
		</desc>
	</Doc>
	<Doc>
		<title>跋陀罗</title>
		<desc>此云觉贤。大乘三果人，甘露饭王之苗裔。于此与罗什相见，什所有疑，多就咨决。东晋义熙十四年，于谢司空寺，译华严六十卷。堂前池内，有二童子，常从池出，捧香散华。</desc>
	</Doc>
	<Doc>
		<title>斯那</title>
		<desc>此翻觉军。天才聪朗，诵半亿偈经，明了禅法。西方诸国，号为人中师子。口诵梵本，北凉译经。</desc>
	</Doc>
	<Doc>
		<title>耶舍</title>
		<desc>
            此云觉明。罽宾国人。操行贞白，戒节坚固，仪止祥淑，视瞻不凡。五明四韦之论、三藏十二之典，特悟深致，流辩无滞。以姚秦弘始年，达于姑臧。什先师之，劝兴往邀，兴即敕迎，并有赠遗。笑不受曰：明旨既降，便应载驰，檀越待士既厚，脱如罗什见处，未敢闻命。重使敦喻，方至长安。兴自出迎，别立新省于逍遥园，四事供养，并皆不受，时至分卫，一食而已。耶舍赤髭，时人号为赤髭毗婆沙。兴凡所供给，衣服卧具，满三间屋，不以关心，兴为货之造寺。
		</desc>
	</Doc>
	<Doc>
		<title>佛地罗</title>
		<desc>西域记云：唐言觉取。</desc>
	</Doc>
	<Doc>
		<title>佛陀</title>
		<desc>
            大论云：秦言知者，知过去、未来、现在，众生、非众生数，有常、无常等，一切诸法，菩提树下，了了觉知。故名佛陀。后汉郊祀志云：汉言觉也。觉具三义：一者自觉，悟性真常，了惑虚妄；二者觉他，运无缘慈，度有情界；三者觉行圆满，穷源极底，行满果圆。故华严云：一切诸法性，无生亦无灭，奇哉大导师，自觉能觉他。肇师云：生死长寝，莫能自觉；自觉觉彼者，其唯佛也。妙乐记云：此云知者觉者，对迷名知，对愚说觉。佛地论云：具一切智，一切种智，离烦恼障，及所知障。于一切法，一切种相，能自开觉，亦能开觉一切有情。如睡梦觉，如莲华开，故名为佛。肇曰：佛者何也？盖穷理尽性，大觉之称也。其道虚玄，固已妙绝常境。心不可以智知，形不可以像测。同万物之为，而居不为之域。处言数之内，而止无言之乡。非有，而不可为无。非无，而不可为有。寂寞虚旷，物莫能测。不知所以名，故强谓之觉。其为至也，亦以极矣。何则？夫同于得者，得亦得之；同于失者，失亦失之。是以则真者同真，法伪者同伪。如来冥照灵谐，一彼实相，实相之相，即如来相。无机子叙六即佛曰：痴禅任性，滥上圣以矜高，狂慧随情，居下凡而自屈。由是天台智者祖师，明六即佛。破二种见，拣其太过，六分因果之事殊，收彼不收，即显圣凡之理等。沉生死海，如宝在暗而不失。升涅盘山，犹金出矿以非得。不一不异，其道融通，无是无非，此智圆妙。今述鄙颂，式赞大猷，庶几见闻，咸得开悟云尔！一、颂理即佛，动静理全是，行藏事尽非，冥冥随物去，杳杳不知归。二、颂名字即佛，方听无生曲，始闻不死歌，今知当体是，翻恨自蹉跎。三、颂观行即佛，念念照常理，心心息幻尘，遍观诸法性，无假亦无真。四、颂相似即佛，四住虽先脱，六尘未尽空，眼中犹有翳，空里见花红。五、颂分真即佛，豁尔心开悟，湛然一切通，穷源犹未尽，尚见月朦胧。六、颂究竟即佛，从来真是妄，今日妄皆真，但复本时性，更无一法新。
		</desc>
	</Doc>
	<Doc>
		<title>佛陀</title>
		<desc>西域记云：唐言觉使。</desc>
	</Doc>
	<Doc>
		<title>佛陀波利</title>
		<desc>
            唐云觉护，罽宾国人。忘身徇道，遍观灵迹。闻文殊在清凉山，远涉流沙，躬来礼谒。天皇仪凤元年，杖锡五台，虔礼圣容。倏见一翁，从山出来，作婆罗门语，谓波利曰：师何所求？波利答曰：闻文殊隐山，求欲瞻礼。翁曰：师将佛顶尊胜陀罗尼经来不？此土众生，多造诸罪。佛顶咒除罪秘方，若不将经，徒来无益。纵见文殊，何必能识？可还西国，取经传此，弟子当示文殊所在。波利便礼，举头不见老人。遂返本国，取得经来，状奏天皇。遂令杜行顗，及日照三藏，于内共译，经留在内。波利泣奏：志在利人，请布流行。帝愍专志，遂留所译之经，还其梵本。波利将向西明，与僧顺贞，共译佛顶尊胜陀罗尼经。所愿已毕，持经梵本，入于五台，于今不出。
		</desc>
	</Doc>
	<Doc>
		<title>佛陀多罗</title>
		<desc>唐云觉救。罽宾人也。于白马寺译圆觉经。</desc>
	</Doc>
	<Doc>
		<title>佛陀僧诃</title>
		<desc>
            西域记云：唐言师子觉，无著弟子，密行莫测，高才有闻。二三贤哲，每相谓曰：凡修行业，愿觐慈氏。若先舍寿，得遂宿心，当相报语，以知其至。其师子觉先舍寿命，三年不报。世亲菩萨寻亦舍寿，时经六月亦无报命。时诸异学，咸皆讥诮，以为流转恶趣，遂无灵鉴。其后无著菩萨，于夜初分，方为门人教授定法，灯光忽翳，空中大明。有一天仙乘虚下降，即进阶庭，敬礼无著。无著云：尔来何暮？今至何谓？对曰：从此舍寿，往睹史多天，慈氏内众，莲华中生。莲华才开，慈氏赞言，善来广慧。旋绕才周，即来报命。无著曰：师子觉者，今在何处？曰：我才旋绕时，见师子觉，在外众中，耽着五欲，无暇相顾。无著曰：慈氏何相？演说何法？曰：慈氏相好，言不能宣；演说妙法，义不异此。然，菩萨妙音，清畅和雅，闻者忘倦。
		</desc>
	</Doc>
	<Doc>
		<title>弗把提</title>
		<desc>此云天华。</desc>
	</Doc>
	<Doc>
		<title>弗沙</title>
		<desc>正名富沙。清凉云：亦云勃沙，此云增盛，明达胜义故也。亦云底沙，亦云提舍，此翻明。又云说度，说法度人也。什师解弗沙菩萨云：二十八宿中，鬼星名也，生时相应鬼宿，因以为名。或名沸星，或名孛星。</desc>
	</Doc>
	<Doc>
		<title>浮囊</title>
		<desc>五分云：自今听诸比丘畜浮囊，若羊皮，若牛皮。传闻西域渡海之人，多作鸟翎毛袋，或赍巨牛脬，海船或失，吹气浮身。</desc>
	</Doc>
	<Doc>
		<title>浮昙末</title>
		<desc>
            此云至诚。十六观经云：发三种心，即便往生。何等为三？一者至诚心，二者深心，三者回向发愿心。疏释至诚心云：即实行众生，至之言专，诚之言实。礼记曰：志之所至，至者，到也。易注曰：存其诚实，故曰至诚，赞天地之化。书曰：至治馨香，感于神明，黍稷非馨，明德惟馨。释深心云：佛果高深，发心求往，故云深心。亦从深理生，亦从厚乐善根生。妙宗云：今初至诚，疏以专实释之。非念真如，岂名专实，解于深心？疏虽三义，而不相舍。求高深果，须契深理；善契深理，须厚乐善根。此乃立行依理求果也，不出彼论乐集一切诸善行也。经回向发愿心，义当彼论大悲拔苦。起信云：信成就发心者，略说有三种：一直心，正念真如故；二深心，乐集一切诸善行故；三大悲心，欲拔一切众生苦故。
		</desc>
	</Doc>
	<Doc>
		<title>浮陀跋摩</title>
		<desc>此云觉铠。西域人。志操明直，聪悟出群。虽复遍集三藏，偏善毗婆沙论。常诵此部，用为心要。</desc>
	</Doc>
	<Doc>
		<title>富单那</title>
		<desc>此云臭饿鬼，主热病鬼也，亦名富多罗。</desc>
	</Doc>
	<Doc>
		<title>富兰那迦叶</title>
		<desc>什曰：迦叶，母姓也。富兰那，字也。其人起邪见，谓一切法无所有，如虚空，不生灭也。肇曰：其人起邪见，谓一切法断灭性空，无君臣父子忠孝之道也。事钞云：色空外道，以外道用色破欲有，以空破色有，谓空至极。
		</desc>
	</Doc>
	<Doc>
		<title>富楼那弥多罗尼子</title>
		<desc>
            文句云：富楼那，翻满愿；弥多罗，翻慈；尼，女也。父于满江祷梵天求子，正值江满。又梦七宝器，盛满中宝入母怀。母怀子，父愿获从，诸遂愿故言满愿。弥多罗尼，翻慈行，亦云知识。四韦陀有此品，其母诵之，以此为名。或名弥窒子，翻善知识。支谦译度无极经：名满祝子，谓父于满江祷梵天而得其子。西域记云：布剌拏梅呾丽衍尼弗呾罗，唐言满慈子。旧讹略云弥多罗尼子。
		</desc>
	</Doc>
	<Doc>
		<title>富楼沙昙藐婆罗提</title>
		<desc>秦云可化丈夫调御师。大论云：佛以大慈大智故，有时软美语，有时苦切语，有时杂语，令不失道。若言佛为女人调御师，为不尊重；若说丈夫，一切都摄。</desc>
	</Doc>
	<Doc>
		<title>富罗</title>
		<desc>正言腹罗，译云短靿靴。</desc>
	</Doc>
	<Doc>
		<title>富那跋陀</title>
		<desc>翻集至成。</desc>
	</Doc>
	<Doc>
		<title>缚刍</title>
		<desc>此云青河。西域记云：旧曰博义，讹也。</desc>
	</Doc>
	<Doc>
		<title>伽车提</title>
		<desc>秦言去。大品车字门，入诸法欲不可得故。如影五众，亦不可得故。论曰：即知一切法无所去。华严车字时，名修行方便藏，各别圆满。疏云：即欲乐覆性。</desc>
	</Doc>
	<Doc>
		<title>伽梵达摩</title>
		<desc>智升续译经图纪云：唐云尊法。西印度人，译大悲经。</desc>
	</Doc>
	<Doc>
		<title>伽罗尼羯罗拏</title>
		<desc>此云能嗅。瑜伽云：数由此故，能嗅于香，故名为鼻，是能嗅义。楞严云：鼻如双垂爪。或云：鼻如盛针筒。</desc>
	</Doc>
	<Doc>
		<title>伽那</title>
		<desc>秦言厚。大品伽字门，入诸法厚不可得故。论曰：即知诸法不厚不薄。华严唱伽字时，名持一切法云坚固海藏。疏云：即厚平等性。</desc>
	</Doc>
	<Doc>
		<title>伽陀</title>
		<desc>此云孤起。妙玄云：不重颂，名孤起。亦曰讽颂。西域记云：旧曰偈，梵本略也。或曰偈他，梵音讹也。今从正音，宜云伽陀，唐云颂。</desc>
	</Doc>
	<Doc>
		<title>伽陀</title>
		<desc>秦言底。大品伽字门，入诸法去者不可得故。论曰：即知一切法底不可得故。华严唱伽字时，名普安立。疏云：即一切法行取性。</desc>
	</Doc>
	<Doc>
		<title>伽耶</title>
		<desc>
            或那伽，或那先，此云象。异物志：象之为兽，形体特诡。身陪数牛，目不踰豕，鼻为口役，望头若尾。驯良承教，听言则跪。素牙玉洁，载籍所美，服重致远。唐奘三藏传云：西域有伽蓝，以沙弥知寺任。相传昔有苾蒭，招命同学，远来礼拜。见野象衔花，安置塔前，复以牙芟草，以鼻洒水，众见感叹。有一苾蒭，便舍大戒，愿留供养。谓众人曰：象是畜生，犹知敬塔。我居人类，岂睹荒残而不供事？遂结宇疏地，种花植果，虽涉寒暑，不以为劳。邻国闻之，共建伽蓝，即屈知僧务，乃为故事。大论云：如象王视，若欲回身观时，举身俱转。大人相者，身心专一，若有所观，身心俱回。
		</desc>
	</Doc>
	<Doc>
		<title>伽耶</title>
		<desc>此云山城，去菩提道场约二十里。西域记云：城甚险固，城西南五六里至伽耶山，溪谷杳冥，峰峦危崄。印度国俗，称曰灵山。自昔君王驭宇承统，化洽远大，德隆前代，莫不登封而告成功。</desc>
	</Doc>
	<Doc>
		<title>伽耶迦叶</title>
		<desc>孤山云：伽耶，山名。即象头山也。文句翻城，近此山故，家在王舍城南七由旬。</desc>
	</Doc>
	<Doc>
		<title>干栗陀耶</title>
		<desc>
            或名牟呼栗多，此云坚实心。楞伽注云：谓第一义心，如树贞实心，非念虑也，乃是群生本有之性。又摩诃衍论：立十种识，总摄诸识。云何为十？于前九中，加一切一心识。论上文云，所谓以一心识，遍于二种自在，无所不安立。如佛告文殊师利言：我唯建立一种识，所余之识，非建立焉。所以者何？一种识者，多一一识。此识有种种力，能作一切种种名字，而唯一识，终无余法，是故我说建立一种识。今谓一切一心识，是此方言。问：一切一心识，与庵摩罗，云何甄别？答：从唯是一心，故名真如。二者唯妄心，如楞伽云：种种诸识浪，腾跃而转生。三者从真起妄，如楞伽云：如来之藏，是善不善因，能遍兴造一切趣生。四者指妄即真，如楞严云：则汝今者识精元明。又净名云：烦恼之俦，是如来种。诸文所陈，此四收尽。然此诸识，西域东夏，异计纷纭。今先叙异执，后述会通。初异执者，性相二宗，肇分于竺国，南北之党，弥盛于齐朝。故西域那烂陀寺，戒贤大德，远承弥勒无著，近踵法护难陀，依深密等经瑜伽等论，立法相宗。言法相者，唯齐八识业相，以为诸法生起之本。故法相宗，以识相行布为旨。其寺同时智光大德，远禀文殊龙树，近遵青目清辩，依般若等经中观等论，立法性宗。言法性者，以明真如随缘，为染净之本。故一性宗，以真理融观为门。洎乎东夏，摄论有梁唐之异，地论分南北之殊，以无著菩萨造摄大乘论，流至此土，二译不同。梁朝真谛，乃立九识，计第八识生起诸法。如彼论明十种胜相，第一依止胜相，明第八识生十二因缘。次唐时玄奘新译摄论，但立八识。乃谓第九，祗是八识异名。此是梁唐之异也。天亲菩萨造十地论，翻至此土，南北各计。相州南道，计梨耶为净识；相州北道，计梨耶为无明。此乃南北之殊也。其次会通者，妙玄云：今明无明之心，不自不他，不共不无因，四句皆不可思议，此约自行破计，南北不存。若有四悉檀因缘，亦可得说。此约化他，性相俱存。以阿梨耶中，有生死种子，熏习增长，即成分别识。若阿梨耶中，有智慧种子，闻熏习增长，即转依成道后真如，名为净识。若异此两识，祗是阿梨耶识，此亦一法论三，三中论一耳。摄论云：如金土染净，染譬六识，金譬净识，土譬梨耶识，明文在兹，何劳苦诤！又宗镜云：此阿赖耶识，即是真心。不守自性，随染净缘，不合而合，能含藏一切真俗境界，故名藏识。如明镜不与影像合，而含影像。此约有和合义边说，若不和合义者，即体常不变，故号真如。本一真心，湛然不动。若有不信阿赖耶识即如来藏，别求真如理者，如离像觅镜，即是恶慧。以未了不变随缘，随缘不变之义，而生二执。又宗镜以理量二门，收尽一切性相，识相妙有，是如量门；识性真空，是如理门。问：真心无相，云何知有不空常住湛然之体？答：以事验知，因用可辨，事能显理，用能彰体。如见波生，知有水体。当观理量之门，以造性相之道。
		</desc>
	</Doc>
	<Doc>
		<title>纥利陀耶</title>
		<desc>此云肉团心。如黄庭经五藏论所明。正法念经云：心如莲华开合。提谓云：心如帝王，皆肉团心，色法所摄。</desc>
	</Doc>
	<Doc>
		<title>纥利陀耶</title>
		<desc>
            此云肉团心，即意根所托也。故云：意如幽室见。夫言根者，义有二种：一者浮尘外根，二胜义内根。言浮尘者，四大是能造，四微是所造；色、香、味、触四微和合，乃得成根。故楞严云：我今观此浮根四尘，只在我面。资中云：浮虚不实，昏翳真性，故曰浮尘。此浮尘外根也。言胜义者，即清净四大。洪敏钞云：此胜义根，虽用能造所造八法为体，是不可见。有对色能，照境发识，乃圣人所知之境。其义深远，非同尘境粗浅，故名清净。此是染中说净，非无漏妙明之净。此胜义内根也。大论问：何故三识所知合为一，鼻舌身识名为觉；三识所知别为三，眼名见，耳名闻，意知名为识？答：是三识助道法多，是故别说；余三识不尔，是故合说。是三识但知世间事，是故合为一；余三识亦知世间，亦知出世间，是故别说。复次，是三识但缘无记法，余三识或缘善，或缘不善，或缘无记。复次，是三识能生三乘因缘，如眼见佛及弟子，耳闻法，心筹量正忆念，如是等种种差别。胜天王经，佛告天王：菩萨摩诃萨，以方便力，行般若波罗蜜，于一切法心缘自在。缘一切色，愿得佛色无所得故；心缘众声，愿得如来微妙音声；心缘众香，愿得如来清净戒香；心缘诸味，愿得如来味中第一大丈夫相；心缘诸触，愿得如来柔软手掌；心缘诸法，愿得如来寂静之心；心缘自身，愿得佛身；心缘自口，愿得佛口；心缘自意，愿得如来平等之意。天王！菩萨摩诃萨，行般若波罗蜜，无有一心一行空过，不向萨婆若者。遍缘诸法，而能不着；观见诸法，无不趣向菩提之道。菩萨修习诸行，皆因外缘而得成立。又如大地住在水上，若凿池井，即得水用。其不凿者，无由见之。如是圣智境界遍一切法，若有勤修般若方便，则便得之。其不修者，云何能得？
		</desc>
	</Doc>
	<Doc>
		<title>歌大</title>
		<desc>秦言众。大品歌字门，入诸法聚不可得。论曰：即知一切五众不可得。华严唱娑迦字，名广大藏无碍辩光明轮遍照。疏云：即积聚蕴性。</desc>
	</Doc>
	<Doc>
		<title>歌利</title>
		<desc>或名迦利，或名迦蓝浮。此云恶世，又云恶生，又云无道。西域记云：羯利王，唐言斗诤。旧云歌利，讹也。</desc>
	</Doc>
	<Doc>
		<title>歌罗分</title>
		<desc>经音义云：如以一毛析为百分，一分名歌罗分。论以义翻，名为力胜，以无漏善法，胜有漏也。</desc>
	</Doc>
	<Doc>
		<title>歌罗逻</title>
		<desc>
            或羯逻蓝，此云凝滑，又云杂秽，状如凝酥。胎中五位，此初七日。大集经云：歌罗逻时，即有三事：一命，二暖，三识。出入息者，名为寿命；不臭不烂，名之为暖，即是业持火大，故地水等色，不臭不烂也。此中心意，名之为识，即是刹那觉知心也。长无增减，三法和合，从生至死，此识之种，即是命根。故宗镜引论云：然依亲生此识种子，以此种子，为业力故，有持一报之身，功能差别，令得决定。若此种子，无此功能，身便烂坏，故以亲生种子为命根。夫命根者，依心假立，命为能依，心为所依。生法师云：焚薪之火，旋之成轮，轮必揽火而成照；情亦如之，必资心成用也。命之依心，如情之依心矣。
		</desc>
	</Doc>
	<Doc>
		<title>功德直</title>
		<desc>西域人。道契既广，善诱日新。宋大明年，到荆州，为释玄畅翻译，畅刊正文义，词旨婉密。舒手出香，掌中流水，莫之测也。</desc>
	</Doc>
	<Doc>
		<title>宫毗罗</title>
		<desc>此云蛟，有鳞曰蛟龙。抱朴子曰：母龙曰蛟，子曰虬。山海经：蛟似蛇而四脚，小头细颈。</desc>
	</Doc>
	<Doc>
		<title>诃梨跋摩</title>
		<desc>宋言师子铠。佛涅盘后九百年出。中天竺国婆罗门子，初依萨婆多部出家，造成实论。</desc>
	</Doc>
	<Doc>
		<title>诃梨勒</title>
		<desc>新云诃梨怛鸡，此云天主持来。此果为药，功用至多，无所不入。</desc>
	</Doc>
	<Doc>
		<title>诃利</title>
		<desc>亦云里，此云师子。</desc>
	</Doc>
	<Doc>
		<title>诃利帝南</title>
		<desc>光明云：诃利帝南，此标鬼子母等，此显凉言。名虽有二，人祗是一。故律中明鬼子母后总结云：时王舍人众，皆称为诃离帝母神。寄归传云：西方施主，请僧斋日，初置圣僧供，次行众僧食。后于行末，安一盘，以供诃利帝母。
		</desc>
	</Doc>
	<Doc>
		<title>诃利枳舍</title>
		<desc>亦云歇里鸡舍，此云师子发。</desc>
	</Doc>
	<Doc>
		<title>呵伽嚧</title>
		<desc>
            或云恶揭噜，此云沉香。华严云：阿那婆达多池边，出沉水香，名莲华藏。其香一圆，如麻子大。若以烧之，香气普熏阎浮提界。异物志云：出日南国。欲取，当先斫树坏，着地积久，外朽烂。其心坚者，置水则沈，曰沉香。其次在心白之间，不甚精坚者，置之水中，不沈不浮，与水平者，名曰香。
		</desc>
	</Doc>
	<Doc>
		<title>喝扞</title>
		<desc>西域记云：唐言东安国。</desc>
	</Doc>
	<Doc>
		<title>何罗歌</title>
		<desc>或阿迦，此云白华。</desc>
	</Doc>
	<Doc>
		<title>和波陀</title>
		<desc>秦言语言。大品和字门，入诸法言语道断。论云：知一切法离语言相故。华严唱缚字门，名普生安住。疏云：悟一切法言语道断故。</desc>
	</Doc>
	<Doc>
		<title>和伽那</title>
		<desc>
            此云授记。达磨郁多罗云：圣言说与，名授；果为心期，名记。妙玄云：说九道劫数，当得作佛。首楞严经明四种记：一、未发心记，或有流转六道，往于人间，好乐佛法；过百千万亿劫，当发心；过百千万亿阿僧祗劫，行菩萨道，供佛化人；皆若干劫，当得菩提。二、适发心与记，是人久种善根，好乐大法，有慈悲心，住不退地，故发心与记。三、密为记，有菩萨未得记，而行六度功德满足。天龙八部皆作是念：此菩萨几时当得菩提？劫国弟子众数如何？佛断此疑，即与授记。举众皆知，此菩萨独不知。四、无生现前记，于大众中，现前得无生，显露与记。
		</desc>
	</Doc>
	<Doc>
		<title>和尚</title>
		<desc>
            或和阇羯磨。疏云：自古翻译，多杂蕃胡，胡传天语，不得声实，故有讹僻。传云：和尚，梵本正名邬波遮迦。传至于阗，翻为和尚，传到此土，什师翻名力生。舍利弗问经云：夫出家者，舍其父母生死之家，入法门中，受微妙法。盖师之力，生长法身，出功德财，养智慧命，功莫大焉。又和尚亦翻近诵，以弟子年少，不离于师，常逐常近，受经而诵。善见云：和尚外国语，汉言知有罪知无罪也。明了论本云：优波陀诃，翻为依学，依此人学戒定慧故，即和尚也。义净云：邬波陀耶，此云亲教师，由能教离出世业故。故和尚有二种：一依教，即受业也；二依止，即禀学也。毗奈耶云：弟子门人，才见师时，即须起立；若见亲教，即舍依止。
		</desc>
	</Doc>
	<Doc>
		<title>和修吉</title>
		<desc>此云多头。</desc>
	</Doc>
	<Doc>
		<title>和须蜜多</title>
		<desc>亦云婆须蜜多。西域记云：伐苏蜜俎多，唐言世友；旧曰和须蜜多，讹也。观法师云：亦翻天友，随世人天，方便化故。</desc>
	</Doc>
	<Doc>
		<title>和夷罗洹阅叉</title>
		<desc>即执金刚神。</desc>
	</Doc>
	<Doc>
		<title>曷部多</title>
		<desc>西域记云：唐言奇特。</desc>
	</Doc>
	<Doc>
		<title>曷剌怛那揭婆</title>
		<desc>此云宝台，亦云宝藏。</desc>
	</Doc>
	<Doc>
		<title>曷利拏</title>
		<desc>总言獐鹿等类。</desc>
	</Doc>
	<Doc>
		<title>曷树迦</title>
		<desc>此云郁勃。</desc>
	</Doc>
	<Doc>
		<title>贺逻</title>
		<desc>此云池。停水曰池，广雅曰沼也。</desc>
	</Doc>
	<Doc>
		<title>褐赖缡</title>
		<desc>西域记云织。野兽毛细软，可得缉绩，故以见珍，而充服用。</desc>
	</Doc>
	<Doc>
		<title>胡苏多</title>
		<desc>此云除一切郁蒸热恼。式弃佛所说咒也。</desc>
	</Doc>
	<Doc>
		<title>荤辛</title>
		<desc>
            荤而非辛，阿魏是也；辛而非荤，姜芥是也；是荤复是辛，五辛是也。梵网经云：不得食五辛，言五辛者：一、二薤、三韭、四蒜、五兴渠。准楞严经：食有五失：一生过，二天远，三鬼近，四福消，五魔集。一生过者，经云：是五种辛，熟食发淫，生啖增恚。二天远者，经云：食辛之人，纵能宣说十二部经，十方天仙，嫌其臭秽，咸皆远离。三鬼近者，经云：诸饿鬼等，因彼食次，舐其唇吻，常与鬼住。四福消者，经云：福德日消，长无利益。五魔集者，经云：是食辛人，修三摩地，菩萨天仙十方善神，不来守护。大力魔王得其方便，现作佛身来为说法，非毁禁戒，赞淫怒痴，命终自为魔王眷属，受魔福尽，堕无间狱。又楞伽经，大慧问曰：彼诸菩萨等，志求佛道者，酒肉及与，饮食为云何？惟愿无上尊，哀愍为演说。佛告大慧：有无量因缘，不应食肉，然我今当为汝略说。谓一切众生从本已来，展转因缘常为六亲，以亲想故，不应食肉。驴骡骆驼、狐狗牛马、人兽等肉，屠者杂卖故，不应食肉。不净气分所生长故，不应食肉。众生闻气，怒生恐怖，如旃陀罗及谭婆等，狗见憎恶，惊怖群吠故，不应食肉。又令修行者慈心不生故，不应食肉。凡愚所嗜，臭秽不净，无善名称故，不应食肉。令诸咒术不成就故，不应食肉。以杀生者见形起识，深味着故，不应食肉。彼食肉者，诸天所弃故，不应食肉。令口气臭故，不应食肉。多恶梦故，不应食肉。空闲林中虎狼闻香故，不应食肉。又令饮食无节量故，不应食肉。令修行者不生厌离故，不应食肉。我常说言，凡所饮食，作食子肉想，作服药想故，不应食肉。听食肉者，无有是处。复次大慧：过去有王，名师子苏陀婆，食种种肉，遂至食人。臣民不堪，即便谋反，断其俸禄。以食肉者有如是过故，不应食肉。一切肉与，及诸韭蒜等，种种放逸酒，修行常远离。善见论云：食大蒜，咽咽得提余，细薤不犯。西域记云：菜则有姜芥苽瓠，荤陀菜等，蒜虽少，啖食亦希。家有食者，驱令出郭，佛设渐化。通食三种净肉，所谓一不见杀，二不闻杀，三不疑杀。或言五净，加自死肉，及鸟残肉。楞伽梵网，并皆断制。
		</desc>
	</Doc>
	<Doc>
		<title>火夜</title>
		<desc>秦言唤来。大品火字门，入诸法唤不可得故。论曰：即知一切法无音声相。华严唱诃婆字时，名观察一切无缘众生，方便摄受，令出生无碍力。疏云：即可呼召性，无缘召令有缘故。</desc>
	</Doc>
	<Doc>
		<title>鸡舌</title>
		<desc>五马洲出，南洲异物志曰：是草萎可合香笺。外国胡人说：众香共是一木，华为鸡舌香。</desc>
	</Doc>
	<Doc>
		<title>鸡头摩</title>
		<desc>竦疏释鸡园。引智论云：昔有野火烧林，林中有雉，入水渍羽，以救其焚。纂要云：即鸡头摩寺。</desc>
	</Doc>
	<Doc>
		<title>吉由罗</title>
		<desc>或枳由逻，此云璎珞。</desc>
	</Doc>
	<Doc>
		<title>吉蔗</title>
		<desc>或名吉遮，正言讫栗着，此云所作。文句云：起尸鬼，若人若夜叉，俱有此鬼。</desc>
	</Doc>
	<Doc>
		<title>亟缚屣</title>
		<desc>或名革屣，此云靴。佛昔于阿軬茶国，听着亟缚屣。说文：皮作曰履，麻作曰屦。</desc>
	</Doc>
	<Doc>
		<title>姞栗陀</title>
		<desc>此云鹫，底揭罗阇。此云雕鹫。山海经曰：景山多鹫。说文：鹫鸟黑色多子。师旷云：南山有鸟，名曰羌鹫，黄头赤咽，五色皆备。西域多此鸟，苍黄目赤，食死尸。</desc>
	</Doc>
	<Doc>
		<title>罽宾</title>
		<desc>
            此云贱种。西域记云：迦湿弥罗，旧曰罽宾，讹也。北印度境。末田底迦既得其地，立五百伽蓝，于诸异国，买鬻贱人以充役使，用供众僧。末田底迦入寂灭后，彼诸贱人自立君长，邻境诸国，鄙其贱种，莫与交亲，谓之讫利多。唐言买得。
		</desc>
	</Doc>
	<Doc>
		<title>罽那尸弃</title>
		<desc>名出俱舍。大论则名剌那尸弃。此云宝髻，亦云宝顶。吾佛世尊，初僧只满时值此佛，与七佛中第二尸弃，隔二僧只，先达谓同，故今辩异。</desc>
	</Doc>
	<Doc>
		<title/>
		<desc>此云藿香。</desc>
	</Doc>
	<Doc>
		<title>迦布德迦</title>
		<desc>
            或迦逋，唐言鸽。西域记云：昔佛于此为众说法。罗者于林网捕羽族，经日不获。来至佛所，扬言唱曰：今日如来在此说法，令我网捕都无所获。妻孥饥饿，其计安在？如来告曰：汝今熅火，当与汝食。如来是时化作大鸽，投火而死。罗者持归，妻孥共食。其后重往佛所，如来方便摄化，罗者闻法，悔过自新，舍家修学，便证圣果，因名所建，号鸽伽蓝。
		</desc>
	</Doc>
	<Doc>
		<title>迦茶</title>
		<desc>或迦罗，此云黑色。</desc>
	</Doc>
	<Doc>
		<title>迦絺那</title>
		<desc>
            明了论云：为存略故，但言迦提。此翻功德。以坐夏有功，五利赏德也。西域记以迦提翻云昴星，昴星直此月故。律钞引明了论翻为坚实，能感实，能感多，衣衣无败坏故。又名难活，以贫人取活为难，舍少财入此衣，功德胜如以须弥大衣聚施也。或云坚固，又云荫覆。古翻为赏善罚恶衣，赏前安居人，后安居人不得也。亦翻功德衣，以僧众同受此衣，招五利功德，律中受此衣故。畜长财，离衣宿，背请，别众食，食前食后至他家。四分云：安居竟，应受功德衣，则前安居人，七月十六日受，至十二月十五日舍。四分云：若得新衣，若檀越施衣，若粪扫衣。新物揲作净，若已浣。浣已纳作净，即日来不经宿，不以邪命得。应法四周有缘，五条作十隔，用袈裟色。受舍，应鸣钟集僧羯磨，具出自恣篇。
		</desc>
	</Doc>
	<Doc>
		<title>迦多演尼子</title>
		<desc>西域记云：迦陀衍那，佛灭度后三百年出。造发智论，旧讹云迦旃延。</desc>
	</Doc>
	<Doc>
		<title>迦哆度求那</title>
		<desc>秦言是事边得何利。大品哆字门，入诸法有不可得故。论曰：即知诸法边得何利。华严唱娑多字时，名蠲诸惑障，开净光明。疏云：即任持处非处，令不动性。</desc>
	</Doc>
	<Doc>
		<title>迦兰陀</title>
		<desc>此云好声鸟。形如鹊，群栖竹林。或言鼠名，具如下出。</desc>
	</Doc>
	<Doc>
		<title>迦兰陀</title>
		<desc>
            善见律，及经律异相云：是山鼠之名也。时毗舍离王入山，于树下眠，有大毒蛇，欲出害王。于此树下，有鼠下来，鸣令王觉。王感其恩，将一村食，供此山鼠，乃号此村为迦兰陀。而此村中有一长者，居金钱四十亿，王即赐于长者之号，由此村故，所以名为迦兰陀长者也。三藏传云：园主名迦兰，先以此园施诸外道，后见佛又闻深法，恨不以园得施如来。时地神知其意，为现灾怪，怖诸外道，逐之令出。告曰：长者欲以园施佛，汝宜速去。外道含怒而出，长者欢喜，建立精舍，躬往请佛。
		</desc>
	</Doc>
	<Doc>
		<title>迦梨迦</title>
		<desc>又名加罗加，此云黑龙。</desc>
	</Doc>
	<Doc>
		<title>迦利沙钵拏</title>
		<desc>八十枚贝珠，为一钵拏。十六钵拏，为迦利沙钵拏。</desc>
	</Doc>
	<Doc>
		<title>迦邻陀衣</title>
		<desc>细锦衣也。</desc>
	</Doc>
	<Doc>
		<title>迦陵频伽</title>
		<desc>此云妙声鸟。大论云：如迦罗频伽鸟，在中未出，发声微妙，胜于余鸟。正法念经云：山谷旷野，其中多有迦陵频伽，出妙音声。如是美音，若天若人紧那罗等，无能及者，唯除如来音声。</desc>
	</Doc>
	<Doc>
		<title>迦留波陀天</title>
		<desc>此言象迹，自有十处。</desc>
	</Doc>
	<Doc>
		<title>迦留陀夷</title>
		<desc>此云黑光，亦云粗黑，颜色黑光故。</desc>
	</Doc>
	<Doc>
		<title>迦楼罗</title>
		<desc>文句：此云金翅，翅翮金色，两翅相去三百三十六万里。颈有如意珠，以龙为食。肇曰：金翅鸟神。</desc>
	</Doc>
	<Doc>
		<title>迦楼那</title>
		<desc>
            此云悲。净觉记云：悲曰愍伤。观音玄义云：以观性德恶毒，恻怆怜愍，起大悲心，欲拔其苦。悲亦三种，名同三慈。观音玄义云：若就言说为便，初慈后悲。亦是就菩萨本怀，欲大慈与乐。既不得乐，次大悲拔苦。故初慈后悲。若从用次第者，初以大悲拔苦，方以大慈与乐。又就行者先脱苦，后蒙乐，欲先悲后慈。
		</desc>
	</Doc>
	<Doc>
		<title>迦罗</title>
		<desc>
            刊正记云：即实时。谓毗尼中，诫内弟子，听时食，遮非时食，则实有其时也。故大论云：毗尼结戒，是世界中实，非第一义中实。论又问云：若非时食、时药、时衣，皆迦罗，何以不说三摩耶？答：此毗尼中说：白衣不得闻，外道何由得闻，而生邪见？余经通皆得闻，是故说三摩耶，令其不生邪见。
		</desc>
	</Doc>
	<Doc>
		<title>迦罗</title>
		<desc>清凉疏：此云竖，析人身一毛以为百分。</desc>
	</Doc>
	<Doc>
		<title>迦罗鸠村驮</title>
		<desc>此翻所应断已断。</desc>
	</Doc>
	<Doc>
		<title>迦罗鸠驮迦旃延</title>
		<desc>迦罗鸠驮，此云牛领。迦旃延，此云翦发。肇曰：姓迦旃延，字迦罗鸠驮。其人谓诸法亦有相、亦无相。</desc>
	</Doc>
	<Doc>
		<title>迦罗越</title>
		<desc>大品经中居士是也。楞严云：爱谈名言，清净自居。普门疏：以多积财货，居业丰盈，谓之居士。郑康成云：道艺处士。</desc>
	</Doc>
	<Doc>
		<title>迦逻</title>
		<desc>秦言作者。大品迦字门，入诸法作者不可得故。论云：知诸法中无有作者。华严唱迦字时，名无差别云。疏云：作业如云，皆无差别。</desc>
	</Doc>
	<Doc>
		<title>迦摩罗</title>
		<desc>或迦末罗，此云黄病，又云恶垢，亦云癞病。智论云：一者，外因缘病。寒热饥渴，兵刃刀杖，坠落推压，如是等种种外患为恼。二者，内因缘病。饮食不节，卧起无常，四百四病，名为内病。</desc>
	</Doc>
	<Doc>
		<title>迦毗罗</title>
		<desc>梁言青色，亦名劫毕罗，翻黄色。辅行曰：此云黄头，头如金色。又云：头面俱如金色。造僧佉论：具如下出。</desc>
	</Doc>
	<Doc>
		<title>迦毗罗皤窣都</title>
		<desc>
            迦毗罗，此云黄色。皤窣都，此云所依处。上古有仙曰黄头，依此修道。西域记云：劫比罗伐窣堵，旧曰迦毗罗卫，讹也。或名迦维卫。或名迦夷，此云赤泽。或名婆兜释翅搜，此云能仁住处，音讹也。竺法兰对汉明云：迦毗罗卫者，大千之中也。宋沙门慧严，与南蛮校尉何承天共论华梵中边之义，乃引周公测景之法，谓此土夏至之日，犹有余阴，天竺则无也。言测景者，周公摄政四年，欲求地中而营王城。故以土圭测景，得颍川阳城，于是建都。土圭，长尺有五寸。夏至日昼漏半，立八尺之表，表北得景尺有五寸，景与土圭等，此为地中。郑司农云：凡日景于地，千里而差一寸。当知阳城，盖就此土自为中耳。既有表景，岂非余阴耶？况此土东垂大海，三方且非，由是观之，边义彰矣。
		</desc>
	</Doc>
	<Doc>
		<title>迦频阇罗</title>
		<desc>
            此云雉。尔雅云：雉绝有力，奋，最健斗。类分六种，四方名异。晋武库闭甚密，中忽闻雉雊，张华曰：必是蛇化，开视侧有蛇蜕焉。大论云：有时阎浮提人，不知礼敬宿旧有德。是时菩萨作迦频阇罗鸟，有二亲友，象与猕猴，共居毕钵罗树下，自相问言：我等不知谁应为大？象言：我昔见树在我腹下。猕猴言：我曾蹲地手捉树头。鸟言：我于毕钵罗林，食此树果，子随粪出，此树得生。先生宿德，礼应供养。即时大象背负猕猴，鸟在猴上，周遍游行。禽兽人类，见皆行敬。斯乃圣人知道德仁义，非礼不成。故敬事长，为天下之至顺也。
		</desc>
	</Doc>
	<Doc>
		<title>迦沙野</title>
		<desc>此云赤色，梵音呼异，今具录之。</desc>
	</Doc>
	<Doc>
		<title>迦师</title>
		<desc>后堂云：唐言错麦。慈和云：北人呼为燕麦，南人呼为雀麦。南泉抄以错麦为大麦，十诵指迦师为小麦饭，事钞错麦与迦师一物也。</desc>
	</Doc>
	<Doc>
		<title>迦私</title>
		<desc>或迦尸。此云光，能发光故。释迦世尊圆光一寻，阿弥陀佛光明无量。智论云：无量有二种：一者实无量，二者有量之无量。见第七卷。</desc>
	</Doc>
	<Doc>
		<title>迦耶</title>
		<desc>
            梵有四名：一迦耶，二设利罗，三弟诃，四应伽。此云积聚。瑜伽云：诸根所随，周遍积聚，故名为身，是积聚义，及依止义。亦翻分，谓支分。楞严：身如腰鼓颡。或云：身如立戟槊。安般守意经云：何等为身？何等为体？骨肉为身，六情合为体。
		</desc>
	</Doc>
	<Doc>
		<title>迦叶波</title>
		<desc>
            此云饮光。二万岁时，出成正觉。至百岁时，释迦牟尼居兜率天，四种观世。故大论云：一者观时，人寿百岁，佛出时到。二观土地诸国，常在中国生故。三观种姓，刹利种姓势力大，婆罗门种智慧大，随时所贵，佛于中生。四观生处，何等母人，能怀那罗延力菩萨，亦能自护净戒？如是观竟，唯中国迦毗罗婆净饭王后，能怀菩萨。如是思惟已，于兜率天下，不失正慧，入于母胎。
		</desc>
	</Doc>
	<Doc>
		<title>迦叶摩腾</title>
		<desc>
            中印度人，婆罗门种。幼而敏悟，兼有风姿，博学多闻，特明经律，思力精拔，探赜钩深，敷文析理，义出神表。尝游西印度，有一小国，请腾讲金光明经。俄而邻国兴师，来将践境，辄有事碍，兵不能进。彼国兵众，疑有异术，密遣使觇。但见君臣安然共听，其所讲经，明地神王护国之法。于是彼国睹斯神验，请和求法。时，蔡愔等，殷请于腾，腾与愔等俱来见帝，终于洛阳。
		</desc>
	</Doc>
	<Doc>
		<title>迦叶遗</title>
		<desc>此云重空观。大集云：说无有我及以受者，转诸烦恼犹如死尸，是故名为迦叶遗，法名解脱。此有戒本，相同五分。</desc>
	</Doc>
	<Doc>
		<title>迦吒富单那</title>
		<desc>此翻云奇臭饿鬼。</desc>
	</Doc>
	<Doc>
		<title>袈裟</title>
		<desc>
            具云迦罗沙曳，此云不正色，从色得名。章服仪云：袈裟之目，因于衣色，如经中坏色衣也。会正云：准此，本是十诵以为敷具，谓同毡席之形。四分以为卧具，谓同衾被之类。萨婆多云：卧具者，三衣之名。大净法门经云：袈裟者，晋名去秽。大集经名离染服，贤愚经名出世服。真谛杂记云：袈裟是外国三衣之名，名含多义。或名离尘服，由断六尘故；或名消瘦服，由割烦恼故；或名莲华服，服者离着故；或名间色服，以三如法色所成故。言三色者，律有三种坏色：青、黑、木兰。青谓铜青，黑谓杂泥，木兰即树皮也。业疏云：听以刀截，成沙门衣，不为怨贼所剥故。章服仪云：条堤之相，事等田畴之畦，贮水而养嘉苗。譬服此衣生功德也。佛令象此，义不徒然。五分云：衣下数破，当倒披之。在雨中行，水入叶中，应顺披之。章服仪云：比见条叶，不附正仪，当马齿鸟足缝之，即须顺左右条开明孔。不作，即同缦衣。南山问：比见西域僧来，多缝衣叶者何？答：此佛灭后将二百年，北天竺僧与外道同住，外道嫉之，密以利刀内衣叶中，同往王所。外道告王，沙门释子，内藏利刀，欲将害王。因告捡获，由此普诛一国比丘。时有耶舍阿罗汉，令诸比丘权且缝合，为绝命难。此乃彼方因事权制，非佛所开。故义净云：西国三衣，并皆刺合，唯东夏开而不缝。依律，大衣限五日成，七条四日成，五条二日成。限日不成，尼犯堕，比丘突吉罗。业疏云：若有衣不受持者，突吉罗。下二衣有长者，开将作从。悲华经云：佛于宝藏佛前发愿，愿成佛时，袈裟有五功德：一、入我法中，犯重邪见等，于一念中敬心尊重，必于三乘授记；二、天龙人鬼，若能敬此袈娑少分，即得三乘不退；三、若有鬼神诸人，得袈裟乃至四寸，饮食充足；四、若众生共相违背，念袈裟力，寻生慈心；五、若持此少分，恭敬尊重，常得胜他。璎珞经云：若天龙八部斗争，念此袈裟，生慈悲心。海龙王经，龙王白佛：如此海中，无数种龙，有四金翅常来食之，愿佛拥护，令得安隐。于是世尊，脱身皂衣，告龙王：汝取是衣，分与诸龙，皆令周遍。于中有值一缕之者，金翅鸟王不能触犯。持禁戒者，所愿必得。搜玄引大集：王问比丘不能说，遂羞堕地，袈裟变白。法灭尽经云：沙门袈裟，自然变白。应法师云：韵作裟，音加沙。葛洪字苑，始改从衣。
		</desc>
	</Doc>
	<Doc>
		<title>犍坻</title>
		<desc>翻续。</desc>
	</Doc>
	<Doc>
		<title>犍椎</title>
		<desc>
            声论翻为磬，亦翻钟。资持云：若诸律论，并作犍槌，或作犍椎。今须音槌为地。又羯磨疏中，直云犍地，未见椎字呼为地也。后世无知，因兹一误。至于钞文，一宗祖教，凡犍槌字，并改为椎，直呼为地。请寻古本，及大藏经律，考之，方知其谬。今须依律论，并作犍槌。至呼召时，自从声论。增一云：阿难升讲堂击犍椎者，此是如来信鼓也。五分云：诸比丘布萨时，不时集，妨行道。佛言：当唱时至，若打犍椎，若打鼓吹螺，使旧住沙弥净人打，不得多，应打三通。若唱二时至，亦使沙弥净人唱，住处多，不得遍闻，应高处唱。犹不知集，更相语知。若无沙弥，比丘亦得打。事钞云：若寻常所行，生椎之始，必渐发声，渐希渐大，乃至声尽，方打一通。佛在世时，但有三下，故五分云打三通也。后因他请，方有长打。然欲初鸣时，当依经论，建心标为，必有感征。应至钟所，礼三宝讫，具仪立念，我鸣此钟者，为召十方僧众，有得闻者，并皆云集，共同和利。又诸恶趣，受苦众生，令得停息。故付法藏传中，罽腻吒王以大杀害故，死入千头鱼中，剑轮绕身而转，随斫随生。罗汉为僧维那，依时打钟。若闻钟声，剑轮在空。如是因缘，遣信白令长打，使我苦息。过七日已，受苦即息。江南上元县一民，时疾暴死，心气尚暖。凡三日复苏，乃误勾也。自言至一殿庭间，忽见先主被五木缧械甚严，民大骇，窃问曰：主何至于斯耶？主曰：吾为宋齐丘所误，杀和州降者千余人，以冤诉囚此。主问其民曰：汝何至斯耶？其民具道误勾之事。主闻其民却得生还，喜且泣曰：吾仗汝归，语嗣君，凡寺观鸣钟，当延之令永。吾受苦，惟闻钟则暂休，或能为吾造一钟尤善。民曰：我下民耳，无缘得见。设见之，胡以为验？主沈虑曰：吾在位，尝与于阗国交聘，遗吾一瑞玉天王。吾爱之，尝置于髻，受百官朝。一日如厕，忘取之，因感头痛。梦神谓我曰：玉天王置于佛塔，或佛体中，则当愈。吾因独引一匠，携于瓦棺寺，凿佛左膝以藏之，香泥自封，无一人知者，汝以此事可验。民既还家，不敢辄已，遂乞见主具白之，果曰冥寞何凭？民具以玉天王之事陈之。主亲诣瓦棺，剖佛膝果得之，感泣恸躄，遂立造一钟于清凉寺，鑴其上云：荐烈祖孝高皇帝脱幽出厄，以玉像建塔，葬于蒋山。增一云：若打钟时，一切恶道诸苦，并得停止。应法师准尼钞云：时至应臂吒犍槌。应师释云：音义指归斥云：祗如梵王铸祗桓寺金钟。又迦叶结集，挝铜犍槌，岂无钟耶？但天竺未知有磬。五分律云：随有瓦木铜铁鸣者，皆名犍地。又律中集僧有七种法：一量影，二破竹作声，三作烟，四吹贝，五打鼓，六打犍槌，七唱诸大德布萨说戒时到。事钞明入堂法，应在门外，偏袒右肩，敛手当心，摄恭敬意，拟堂内僧，并同佛想，缘觉罗汉想。何以故？三乘同法食故。次欲入堂，若门西坐者，从户外旁门西颊，先举左脚，定心而入。若出门者，还从西颊，先举右脚而出。若在门东坐者，反上可知，不得门内交过。若欲坐时，以衣自蔽，勿露形丑。须知五法：一须慈敬，重法尊人；二应自卑下，如拭尘巾；三应知坐起，俯仰得时；四在彼僧中，不为杂语；五不可忍事，应作默然。凡徒众威仪，事在严整清洁，轨行可观，则生世善心，天龙叶赞。华严云：具足受持威仪教法，是故能令僧宝不断。智论云：佛法弟子，同住和合。一者贤圣说法，二者贤圣默然。准此处众，唯施二事，不得杂说世论，类于污家俳说。又贵静摄，不在喧乱。诵经说法，必须知时。成论云：虽是法语，说不应时，名为绮语。后裔住持，愿遵斯式。
		</desc>
	</Doc>
	<Doc>
		<title>剑摩舍帝</title>
		<desc>翻伏众根。</desc>
	</Doc>
	<Doc>
		<title/>
		<desc>西域记云：旧曰乾陀卫，讹也。隋云香行国。</desc>
	</Doc>
	<Doc>
		<title>健男</title>
		<desc>
            或羯南，此云凝厚。渐坚硬故，亦云硬肉，胎四七日。虽有身意，缺眼四根，六处未全，但号名色。涅盘佛言：如说名色系缚众生，名色若灭，则无众生。离名色已，无别众生；离众生已，无别名色。亦名名色系缚众生，亦名众生系缚名色。
		</desc>
	</Doc>
	<Doc>
		<title>健陀俱胝</title>
		<desc>义净云：西方名佛堂，为健陀俱胝。此云香室。</desc>
	</Doc>
	<Doc>
		<title/>
		<desc>母论译为浅铁钵。经音疏云：钵中之小钵，今呼为鐼子。十诵律云：钵半大键，小键。四分律云：键入小钵，小钵入次钵，次钵入大钵。或作揵茨。建镃，并梵音轻重。</desc>
	</Doc>
	<Doc>
		<title>畺梁耶舍</title>
		<desc>此云时称。西域人。性刚直，寡嗜欲，深善三藏，多所谙知，尤工禅思。宋文元嘉元年，钟山翻译，僧含笔受。</desc>
	</Doc>
	<Doc>
		<title>憍梵钵提</title>
		<desc>
            或云憍梵波提、伽梵婆提、笈房钵底。此翻牛呞。法华疏云：昔五百世曾为牛王。牛若食后，常事虚哨，余报未夷，时人称为牛呞。楞严云：于过去世，轻弄沙门，世世生生有牛呞病。尔雅作齝与呞同。郭璞云：食之已久，复出嚼之。亦翻牛王，又翻牛相。
		</desc>
	</Doc>
	<Doc>
		<title>憍赏弥</title>
		<desc>西域记云：旧云拘睒弥，讹也。中印度境。</desc>
	</Doc>
	<Doc>
		<title>憍奢耶</title>
		<desc>
            应法师翻虫衣，谓用野蚕丝緜作衣。事钞云：即黑毛卧具。宁音义云：梵云高世耶，译云野蚕緜。东天竺有国名乌陀，粳米欲熟，叶变为虫，虫则食米，人取蒸以为緜也。如此丝緜者，名摩呵跋多。此言大衣，衣甚贵，即大价之衣。感通传云：伏见西来梵僧，咸着布。具问。答云：五天竺国，无著蚕衣。由此兴念，着斯章服仪。
		</desc>
	</Doc>
	<Doc>
		<title>劫宾那</title>
		<desc>此云房宿，父母祷房星感子。旧云金毗罗，此翻威如王。</desc>
	</Doc>
	<Doc>
		<title>劫波育</title>
		<desc>或言劫贝，即木緜也。正言迦波罗。此树华名也，可以为布。高昌国名。罽宾国南，大者成树已。此形小状如土葵，有壳，剖以出华，如柳絮，可纫以为布。</desc>
	</Doc>
	<Doc>
		<title>劫布俎那</title>
		<desc>西域记云：曹国。</desc>
	</Doc>
	<Doc>
		<title>羯布罗</title>
		<desc>此云龙脑香。羯，或作劫。三藏传云：私身异叶，华果亦殊。初采，木湿未有香，干则顺理析之，中有香，状如云母，白如冰雪也。</desc>
	</Doc>
	<Doc>
		<title>羯耻那</title>
		<desc>此云煮狗人。</desc>
	</Doc>
	<Doc>
		<title>羯磨</title>
		<desc>
            南山引明了论疏，翻为业也，所作是业，亦翻所作。百论云：事也，若以义求，翻为办事。谓施造遂法，必有成济之功焉。天台禅门，翻为作法。一切羯磨，须具四法：一法、二事、三人、四界。第一法者，羯磨三种：一、心念法，发心念境，口自传情，非谓不言，而办前事。二、对首法，谓各共面对，同秉法也。三、众法。四人已上秉于羯磨，以三羯磨通前单白，故云白。四律云：若作羯磨，不如白法作白，不如羯磨法作羯磨。如是渐渐令戒毁坏，以灭正法。随顺文句，勿令增减。僧只云：非羯磨地，不得行僧事。
		</desc>
	</Doc>
	<Doc>
		<title>羯若鞠阇</title>
		<desc>西域记云：唐言曲女城，中印度境。大树仙人，栖神入定，经数万岁，从定而起。见王百女，诣宫来请。唯幼稚女，而充给使。仙人怀怒，便恶咒曰：九十九女，一时腰曲。从是之后，名曲女城。</desc>
	</Doc>
	<Doc>
		<title>羯霜那</title>
		<desc>西域记云：唐言史国。</desc>
	</Doc>
	<Doc>
		<title>羯吒斯</title>
		<desc>
            此云爱之别名。涅盘云：爱河泂澓没众生，无明所盲不能出。贪与于爱，圭峰圆觉约四句释：一、贪非爱，二、爱非贪，三、亦贪亦爱，四、非贪非爱。管子云：利之所在，虽千仞之山，无所不上，深源之下，无所不入。商人通贾，倍道兼行，夜以续日，千里不远，利在前也。渔人入海，海水百仞，冲波迸流，宿夜不出，利在水也。渔父：，人有八疵：非其事而事之，谓之总。莫之顾而进之，谓之佞。希意导言，谓之谄。不择是非而言，谓之谀。好言人之恶，谓之谗。析交离亲，谓之贼。称誉诈伪，以贩恶人，谓之匿。不择善否，两容颜适，偷拔其所欲，谓之险。此八疵者，外以乱人，内以伤身。君子不友，明君不臣。渔父：事有四患：好经大事，变更易常，以挂功名，谓之叨。专知擅事，侵人自用，谓之贪。见过不更，闻谏愈甚，谓之狠。人同于己则可，不同于己，虽善不善，谓之矜。
		</desc>
	</Doc>
	<Doc>
		<title>金毗罗</title>
		<desc>翻威如王。</desc>
	</Doc>
	<Doc>
		<title>金银生像</title>
		<desc>
            沙弥十戒第十，不捉金银生像。南山云：胡汉二彰，谓胡言生像。此翻金银也。善见云：生色似色。似，即像也，谓金则生是黄色，银则可染似金，故云生像。指归云：况于阗语，与五印语不同。若四分到于阗，自经一番翻了，经本到唐，则为重也。
		</desc>
	</Doc>
	<Doc>
		<title>紧那罗</title>
		<desc>文句：亦名真陀罗，此云疑神。什曰：秦言人非人，似人而头上有角。人见之言：人耶？非人耶？因以名之。亦天伎神也，小不及乾闼婆。新云歌神，是诸天丝竹之神。</desc>
	</Doc>
	<Doc>
		<title>究究罗</title>
		<desc>
            此是鸡声。鸠鸠吒，此云鸡。易林曰：巽为鸡，鸡鸣节时，家乐无忧。西京杂记云：成帝时，交趾越裳国献长鸣鸡，以刻漏验之，与晷度无差。田饶夫曰：夫鸡戴冠，文也；足特距，武也；敌斗，勇也；得食相呼，义也；鸣不失时，信也。鸡有五德，君犹烹而食之，其所由来近也。楞严云：如鸡后鸣，瞻顾东方，已有精色。长水释曰：鸡第二鸣，天将晓也。孤山释云：三德涅盘，名曰义天。前受想尽，似证尚遥，如鸡先鸣，天色犹昧。今行阴尽，唯识阴在，明悟非久，如鸡后鸣，天有精色。齐颜之推云：梁时有人，常以鸡卵白和沐，使发光黑，每沐辄破二三十枚。临终，但闻发中啾啾，数千鸡雏之声。
		</desc>
	</Doc>
	<Doc>
		<title>鸠罗檀提</title>
		<desc>翻战无敌。</desc>
	</Doc>
	<Doc>
		<title>鸠摩罗伽</title>
		<desc>
            或云鸠摩罗。或云究磨罗浮多。此云童真，亦云毫童，亦云童子。熏闻云：内证真常，而无取着，如世童子，心无染爱，即法王子之号也。大论云：复次又如王子，名鸠摩罗伽。佛为法王，菩萨入法正位，乃至十地故，悉名王子，皆任为佛。如文殊师利，十力四无所畏等，悉具佛事故，住鸠摩罗伽地。佛地论云：从世尊口正法所生，绍继佛身不断绝故，名法王子。观经疏云：以法化人，名法王子。什注净名云：妙德，以法身游方，莫知其所生，又来补佛处，故言法王子。荆溪问曰：经称文殊为法王子，其诸菩萨，何人不是法王之子？答：有二义：一、于王子中，德推文殊；二、诸经中，文殊为菩萨众首。
		</desc>
	</Doc>
	<Doc>
		<title>鸠摩罗逻多</title>
		<desc>西域记翻童受。</desc>
	</Doc>
	<Doc>
		<title>鸠摩罗什婆</title>
		<desc>
            此云童寿，祖印度人。父以聪敏见称，龟兹王闻，以女妻之，而生于什。什居胎日，母增辩慧。七岁出家，日诵千偈，义旨亦通。至年九岁，与外道论义，辩挫邪锋，咸皆愧伏。年十二，有罗汉奇之，谓其母曰：常守护之。若年三十五，不破戒者，当大兴佛法，度无数人。又习五明，四韦陀典，阴阳星算，必穷其妙。后转习大乘，数破外道，近远诸国，咸谓神异。母生什后，亦即出家，聪拔众尼，得第三果。什既受具，母谓之曰：方等深教，应大阐秦都，于汝自身无利，如何？什曰：菩萨之行，利物亡躯，大化必行，炉镬无恨。从此已后，广诵大乘，洞其秘奥。西域诸王，请什讲说，必长跪座侧，命什蹹登。苻坚建元九年，太史奏云：有德星现，外国当有大德智人，入辅中国。坚曰：朕闻西域有罗什，襄阳有道安，将非此耶？后遣将军吕光等，率兵七万，西伐龟兹。光与什同来，什在道，数言应变，光尽用之。光据西凉，亦请什留。至姚秦弘始三年，兴灭西吕，方入长安。秦主兴，厚加礼之，延入西明阁，及逍遥园，别馆安置。敕僧等八百沙门，咨受什旨，兴卑万乘之心，尊三宝之教。于草堂寺，共三千僧，手执旧经，而参定之，莫不精究，洞其深旨。时有僧睿，兴甚嘉焉，什所译经，睿并参正。然什词喻婉约，出言成章，神情鉴彻，慠岸出群，应机领会，鲜有其匹。且笃性仁厚，泛爱为心，虚己善诱，终日无倦。南山律师，尝问天人陆玄畅云：什师一代所翻之经，至今若新，受持转盛，何耶？答云：其人聪明，善解大乘，已下诸人，并皆俊乂，一代之宝也。绝后光前，仰之所不及。故其所译，以悟达为先，得佛遗寄之意也。又从毗婆尸佛已来译经。又云：什师位阶三贤，文殊指授，令其删定。
		</desc>
	</Doc>
	<Doc>
		<title>鸠那罗</title>
		<desc>
            此云恶人，亦云不好人。蜀先主临终，谓太子曰：勿以恶小而为之，勿以善小而不为。孔子云：见善如不及，见恶如探汤。尚书曰：彰善瘅恶，树之风声。曾子云：人之好善，福虽未至，去祸远矣！人之为恶，凶虽未至，去祸近矣！辨魔书云：见善养育，如雨露之被草木；遇恶剿绝，若鹰鹯之逐鸟雀。骂意经云：人所作善恶，有四神知之：一者地神，二者天神，三者旁人，四者自意。涅盘经明十六种恶：一为利，餧食羔羊，肥已转卖；二为利，买已屠杀；三为利，餧养猪豚，肥已转卖；四为利，买已屠杀；五为利，餧养牛犊，肥已转卖；六为利，买已屠杀；七为利，养鸡令肥，肥已转卖；八为利，买已屠杀；九钓鱼；十猎师；十一劫夺；十二魁脍；十三网捕飞鸟；十四两舌；十五狱卒；十六咒龙。
		</desc>
	</Doc>
	<Doc>
		<title>鸠盘茶</title>
		<desc>亦云盘查，亦云俱盘茶，此云瓮形。旧云冬瓜，此神阴如冬瓜，行置肩上，坐便踞之，即厌魅鬼。字苑云：厌，眠内不祥也。苍颉篇云：伏合人心曰厌。论衡曰：卧厌，不寤者也。字本作厌，后人加鬼。</desc>
	</Doc>
	<Doc>
		<title>九喻</title>
		<desc>
            方等如来藏经，佛为金刚藏菩萨，说一法九喻，具有十文。经云：我以佛眼，观一切众生。诸烦恼中，有佛智眼，有如来身，结跏趺坐，俨然不动，下有九翻长行偈颂。一偈云，譬如萎变华，其华未开敷，天眼者观见，如来身无染。二云，譬如岩树蜜，无量蜂围绕，善方便取者，先除彼众蜂。三云，譬如彼粳粮，糠铖未除荡，贫者犹贱之，谓为可弃物。四云，如金在不净，隐没莫能见，天眼者乃见，即以告众人。五云，譬如贫人家，内有珍宝藏，王既不知见，宝复不能言。六云，譬如庵罗果，内实不毁坏，种之于大地，必成大树王。七云，譬如持金像，行诣于他方，裹以秽弊物，弃之于旷野。八云，譬如贫女人，色貌甚丑陋，而怀贵相子，当为转轮王。九云，譬如大冶铸，无量真金像，愚者自外观，但见焦黑土。又魏译金刚云：一切有为法，如星翳灯幻，露泡梦电云，应作如是观。弥勒颂曰：见相及于识，器身受用事；过去现在法，亦观未来世。论释曰：譬如星宿，为日所映，有而不现。能见心法，亦复如是。又如目有翳，则见毛轮等色，观有为法，亦复如是，以颠倒见故。又如灯，识亦如是，依止贪爱法住故。又如幻，所依住处，亦复如是，以器世间种种差别，无一体实故。又如露，身亦如是，以少时生故。又如泡，所受用事亦如是，以受想因三法不定故。又如梦，过去法亦如是，以惟念故。又如电，现在法亦如是，以刹那不住故。又如云，未来法亦如是，以于子时阿梨耶识，为一切法为种子根本故。
		</desc>
	</Doc>
	<Doc>
		<title/>
		<desc>此云李。。</desc>
	</Doc>
	<Doc>
		<title>拘鞞陀罗</title>
		<desc>此翻云大游戏，地树香也。</desc>
	</Doc>
	<Doc>
		<title>拘利太子</title>
		<desc>若涅盘疏，则摩诃男与拘利是一。</desc>
	</Doc>
	<Doc>
		<title>拘卢舍</title>
		<desc>此云五百弓，亦云一牛吼地，谓大牛鸣声所极闻。或云一鼓声。俱舍云二里，杂宝藏云五里。</desc>
	</Doc>
	<Doc>
		<title>拘摩罗</title>
		<desc>西域记云：唐言童子。释名云：十五曰童，故礼有阳童。牛羊之无角曰童，山无草木曰童，言人未冠者似之云耳。</desc>
	</Doc>
	<Doc>
		<title>拘那含牟尼</title>
		<desc>此云金寂。大论名迦那迦牟尼。秦言金仙人。四万岁时，出现阎浮。</desc>
	</Doc>
	<Doc>
		<title>拘耆罗</title>
		<desc>或拘翅罗，此云好声鸟，声好而形丑。又云鹚鸥。</desc>
	</Doc>
	<Doc>
		<title>拘尸那</title>
		<desc>此云角城。辅行云：其城三角，故云角也。</desc>
	</Doc>
	<Doc>
		<title>拘苏摩捕罗城</title>
		<desc>西域记云：唐言香华宫城。谷梁曰：城以保民为之。华严宝眼城天，告善财言：应守护心城，离生死故。</desc>
	</Doc>
	<Doc>
		<title>拘勿投</title>
		<desc>亦云拘勿头，此云地喜华；亦云拘某陀，此云黄莲华。</desc>
	</Doc>
	<Doc>
		<title>拘吒迦</title>
		<desc>此云小舍。</desc>
	</Doc>
	<Doc>
		<title>矩奢褐罗补罗城</title>
		<desc>西域记云：唐言上茅宫城，多出胜上吉祥香茅。摩竭陀国之正中，古先君王之所都。</desc>
	</Doc>
	<Doc>
		<title>巨磨</title>
		<desc>此方翻为牛粪中生华。</desc>
	</Doc>
	<Doc>
		<title>俱兰吒</title>
		<desc>此云红色华。大论云：一、人间莲华十余叶，二、天华百叶，三、菩萨华千叶。</desc>
	</Doc>
	<Doc>
		<title>俱兰吒</title>
		<desc>此云色，质碍曰色。</desc>
	</Doc>
	<Doc>
		<title>俱留孙</title>
		<desc>此云所应断，又翻作用庄严。贤劫第九减六万岁，出成佛道，为千佛首。</desc>
	</Doc>
	<Doc>
		<title>俱舍</title>
		<desc>
            或云比吒，或云摘迦，此翻为藏。即包含摄持之义。非藏无以积钱财，非藏无以蕴文义。故摄论云：何名为藏？答：由能摄故，谓摄一切所应知义，无令分散，故名为藏。四教义云：今言三名，各含一切文理，故名藏也。阿含即定藏，毗尼即戒藏，阿毗昙即慧藏。今问：经云贪着小乘三藏学者，且三藏之名，既通大小二教，何故法华判局小乘？答曰：三藏属小，凡有二义：一者，小乘三藏，皆佛所说。如出曜经云：佛在波罗柰仙人鹿野苑中，告五比丘：此苦原本，本所未闻，本所未见。广说此法，为契经藏。佛在罗阅城，时迦兰陀子，名须陈那，出家学道，最初犯律，故说戒藏。佛在毗舍离，见跋耆子本末因缘，告诸比丘，诸无五畏恚恨之心者，便不堕恶趣，亦复不生入地狱中，广说如阿毗昙。是知小乘俱是佛说，斯异大乘论藏，自属菩萨之所造也。二者，小乘三藏，部帙各别，大乘经律二藏混同，是故法华判其三藏属小乘也。又大论处处以摩诃衍，斥三藏法非大菩萨，先德妄破天台立教，此由失究经论所以。问：法华既云三藏学者，大论安云佛在世时无三藏名？答：佛灭度后，阿难结集修多罗藏，优波离结集毗柰耶藏，迦叶结集阿毗昙藏。是则法华梵本，恐无此名，多是译师加三藏名，显小乘教。如今经自余诸品，皆是结集者所置也。问：今列三藏，依何诠次？答：四教义云：说时非行时，教起之次，阿含为先；修行之初，木义为首。故出曜经说教次第，先经次律而后论也。四教仪以论居中者，以经是所解，论是能释，故先经而次论。然观诸文，前后非一，亦各随人，不可确执。苟以义局，徒自矛盾。或标四藏者，大论：四名杂藏。或言五藏者，西域记云：四名杂集藏，五名禁咒藏。以上座部唯结三藏，若大众部别为五藏。又经音义列八藏：一、胎化藏，二、中阴藏，三、摩诃衍方等藏，四、戒律藏，五、十住菩萨藏，六、杂藏，七、金刚藏，八、佛藏。
		</desc>
	</Doc>
	<Doc>
		<title>俱苏摩</title>
		<desc>此云华。</desc>
	</Doc>
	<Doc>
		<title>俱夜罗</title>
		<desc>此云随钵器。法宝解云：即匙箸键等。</desc>
	</Doc>
	<Doc>
		<title>俱胝</title>
		<desc>或拘致，此云百亿。</desc>
	</Doc>
	<Doc>
		<title>瞿伽离</title>
		<desc>亦名瞿波利，或名俱迦利，此云恶时者。调达弟子，因谤身子目连，梵王与佛诃之不受，身疮即死，入大地狱。缘出大论十三。</desc>
	</Doc>
	<Doc>
		<title>瞿摩帝</title>
		<desc>
            此云牛。易曰：服牛乘马，引重致远。注云：稼穑之资。垂裕记暹云：大论曰：放牛难陀问佛：有几法成熟，能令牛群蕃息？有几法不成熟，令牛群不增，不得安隐？佛答：牧牛有十一事，颂曰：解色与相应，摩刷覆疮痍，放烟并茂草，安隐及度处，时宜留取余，将护于大牛。比丘亦如是，知四大造色；善别愚智相；摩刷六情根；善覆十善相；传所诵为烟；四意止茂草；十二部安处；八圣道度处；莫受轻贱请，名曰知时宜；知足为留余；敬护是将护。此十一事，即小乘附事观心。譬喻经云：昔二兄弟，志念各异。兄谓弟曰：卿贪家事，以财为贵；吾好经道，以慧为珍。今欲舍家，归命福田。兄遂出家，夙夜精进，得成道果。弟贪家事，命终堕牛，肥盛甚大，客买运盐，往还羸顿，不能复前。兄游虚空，遥见其牛，即以威神，令弟自知。遂为牛主说其本末，贾客闻之，舍牛入寺，兄常将养，死生忉利。
		</desc>
	</Doc>
	<Doc>
		<title>瞿拏钵类婆</title>
		<desc>
            西域记云：唐言德光。作辩真等论，凡百余部。论主本习大乘，未穷玄奥。因览毗婆沙论，退业而学小乘，作数十部论。破大乘纲纪，成小乘执着。研精虽久，疑情未除。时有提婆犀那罗汉，往来睹史多天。德光愿见慈氏，决疑请益。天军以神通力，接上天宫。既见慈氏，长揖不礼。天军谓曰：慈氏菩萨，次绍佛位，何乃自高，敢不致敬！方欲受业，如何不屈？德光对曰：尊者此言，诚为指诲。然我具戒苾蒭出家弟子。慈氏菩萨，受天福乐，非出家之侣。而欲作礼，恐非所宜。菩萨知其我慢心故，非是法器。往来三返，不得请疑。
		</desc>
	</Doc>
	<Doc>
		<title>瞿那末底</title>
		<desc>西域记云：唐言德慧。</desc>
	</Doc>
	<Doc>
		<title>瞿萨怛那</title>
		<desc>
            西域记云：唐言地乳。王未有胤，祷毗沙门像，额上剖出婴儿，不饮人乳。神前之地，忽然隆起，其状如乳。神童饮吮，遂至成立。即其俗之雅言也。俗语谓之涣那国，匈奴谓之于遁，诸胡谓之豁且，印度谓之屈丹。旧曰于阗，讹也。
		</desc>
	</Doc>
	<Doc>
		<title>瞿沙</title>
		<desc>西域记云：此云音。</desc>
	</Doc>
	<Doc>
		<title>瞿师</title>
		<desc>此云美音。</desc>
	</Doc>
	<Doc>
		<title>瞿史罗</title>
		<desc>此云守护心，旧曰瞿师罗，此译美音。</desc>
	</Doc>
	<Doc>
		<title>瞿昙</title>
		<desc>
            或憍昙弥，或俱谭。西域记云：乔答摩，旧云瞿昙，讹略也。古翻甘蔗泥土等，南山曰非也。瞿昙星名，从星立称，至于后代，改姓释迦。慈恩云：释迦之群望也。文句曰：瞿昙，此云纯淑。应法师翻为地最胜，谓除天外，人类中此族最胜。如十二游经：明阿僧只时，大茅草王，舍位付臣，师婆罗门，遂受其姓，名小瞿昙。仁贤劫初，识神托生，立瞿昙姓，故知瞿昙，远从过去，近自民主。二、姓甘蔗者，菩萨本行经云：大茅草王，得成王仙，寿命极长，老不能行。时，诸弟子出求饮食，以笼盛仙，悬树枝上。猎师遥见，谓鸟便射，滴血于地，生二甘蔗。日炙开剖，一出童男，一出童女。占相师立男名善生，即灌其顶，名甘蔗王；女名善贤，为第一妃。三、姓日种者，本行经云：又以日炙甘蔗出故，亦名日种。四、姓释迦，具三身篇。
		</desc>
	</Doc>
	<Doc>
		<title>瞿昙僧伽提婆</title>
		<desc>或名提和，此云众天，罽宾国人。风采可范，枢机有彰。沈虑四禅，研心三藏。初于苻秦帝国，译阿毗昙八犍度等。</desc>
	</Doc>
	<Doc>
		<title>瞿修罗</title>
		<desc>此云图像，从其衣形而立名。若着瞿修罗，则不着僧迦鵄。</desc>
	</Doc>
	<Doc>
		<title>瞿夷</title>
		<desc>
            此云明女。五梦经云：是舍夷长者女。长者名水光。其妇名余明。妇居近城。生女之时，日将欲没，余明照其家内皆明，因立字云瞿夷，即是太子第一妃也。第二妃生罗云，名耶檀，亦名耶输，其父名移施长者。第三妃名鹿野，其父名释长者，太子以三妃故，白净饭王为立三时殿。大论云：释迦文菩萨，有二夫人：一名瞿毗耶，二名耶输陀罗，罗睺罗母也。瞿毗耶是宝女，故不孕子。
		</desc>
	</Doc>
	<Doc>
		<title>军迟</title>
		<desc>此云瓶。寄归传云：军持有二：若瓷瓦者，是净用；若铜铁者，是触用。西域记云：捃稚迦，即澡瓶也。旧云军持，讹略也。西域尼畜军持，僧畜澡灌，谓双口澡灌。事钞云：应法澡灌。资持云：谓一斗已下。</desc>
	</Doc>
	<Doc>
		<title>康僧会</title>
		<desc>康居国大丞相之长子。世居印度，年未齿学，俱丧二亲。至性笃孝，服毕入道。厉行清高，弘雅有量。解通三藏，慧贯五明。辩于枢机，颇属文翰。以吴初染佛法，大化未全，欲使江左兴立图寺。赤乌四年，仗锡建康，杨都译经。
		</desc>
	</Doc>
	<Doc>
		<title>康僧铠</title>
		<desc>印度人。广学群经，义畅幽旨。嘉平四年，于洛阳白马寺，译无量寿经。</desc>
	</Doc>
	<Doc>
		<title>轲地罗</title>
		<desc>此译轲，空也；地罗者，破也。名破空山。</desc>
	</Doc>
	<Doc>
		<title>剌竭节</title>
		<desc>此云杖。颂云：楖栗横担不顾人，直入千峰万峰去。</desc>
	</Doc>
	<Doc>
		<title>剌那那伽罗</title>
		<desc>此云宝积。以无漏根力觉道等法宝集故，名为宝积。问：若尔，一切佛皆应号宝积？答：但此佛，即以此宝为名。</desc>
	</Doc>
	<Doc>
		<title>勒那翅奢</title>
		<desc>翻调和平。</desc>
	</Doc>
	<Doc>
		<title>勒那摩提</title>
		<desc>
            或云婆提。此言宝意。中印度人。诵一亿偈，博赡之富，理事兼通，光明禅法。魏宣武帝，请讲华严，词义开悟。忽于高座，见大官执笏云：天帝请师讲华严。意曰：今法席未终，经讫从命；然法不独资，都讲香火维那梵呗，请亦定之。使如其言。讲将了，见前使来迎。果与都讲等五人，俱于座终，道俗咸睹。
		</desc>
	</Doc>
	<Doc>
		<title>勒沙婆</title>
		<desc>此云苦行。以算数为圣法，造经十万偈，名尼干子。此三仙说，无漏尽通，故唯五通。宗镜云：迦毗罗计因中有果；僧佉计因中无果；勒沙婆计因中亦有果，亦无果。</desc>
	</Doc>
	<Doc>
		<title>楞伽</title>
		<desc>正言迦。佛住南海滨，入楞伽国摩罗耶山，而说此经。阿跋多罗，此云入，谓入此山中，而说此宝。或翻无上，谓此经法是无上宝。</desc>
	</Doc>
	<Doc>
		<title>离车</title>
		<desc>翻为皮薄，又云同皮，或云弥戾车。此翻仙族王。又云边地主，又云传集国政。其国义让，五百长者递为国主，故云传集国政。出外为边地主，又云边夷无所知者。西记云名栗呫婆子，旧讹云离车。</desc>
	</Doc>
	<Doc>
		<title>离婆多</title>
		<desc>正言颉隶伐多，亦云离越。此翻星宿，或室宿，从星辰乞子。</desc>
	</Doc>
	<Doc>
		<title>离佉</title>
		<desc>
            此云书。释名曰：书，庶也，纪庶物也。春秋左传序云：大事书之于策，小事简牍而已。文选注云：大竹名策，小竹名简，木板名牍。尚书序云：伏羲神农皇帝之书，谓之三坟，言大道也。少昊颛顼高辛唐虞之书，谓之五典，言常道也。世历明三古，伏羲为上古；文王为中古；孔子为下古。司马迁史记辨六宗：一、阴阳，使人拘而多所畏；然其序四时之大顺，不可失也。二、儒者，博而寡要，劳而少功，是以其事难尽从；然其序君、臣、父、子之礼，不可易也。三、墨者，俭而难遵，是以其事不可遍循；然其强本节用，不可废也。四、名者，使人俭而善失真；然其正名实，不可不察也。五、法者，严而少恩；然其正君、臣、上、下之分，不可改矣。六、道德者，使人精神专一，动合无形。其为术也，明阴阳之大顺，采儒墨之善要，与时迁移，应物变化，立俗施事，无所不宜。指约而易操，事少而功多。班固汉书明九流：一、儒流，顺阴阳，陈教化，述唐虞之政，宗仲尼之道焉。二、道流，守弱自卑，陈尧舜揖让之德，奉周易之谦恭也。三、阴阳流，顺天历象，敬受民时矣。四、法流，明赏敕法，以顺礼制耳。五、名流，正名列位，言顺事成矣。六、墨流，清庙宗祀，养老施惠也。七、纵横流，谓受明使，专对权事焉。八、杂流，兼儒墨之铨，含名法之训，知国大体，事无不贯矣。九、农流，劝励耕桑，备陈食货耳。弥天云：史迁六氏，道家为先；班固九流，儒宗为上。
		</desc>
	</Doc>
	<Doc>
		<title>丽掣毗</title>
		<desc>此云细滑。</desc>
	</Doc>
	<Doc>
		<title>林微尼</title>
		<desc>或流弥尼，或蓝毗尼，或岚毗尼，此云解脱处。亦翻断，亦翻灭。华严音义翻乐胜圆光，由昔天女来，故立此名。新云蓝軬尼，此云监，即上古守园女名。</desc>
	</Doc>
	<Doc>
		<title>留拏</title>
		<desc>此云犍，或作，以刀去势也。</desc>
	</Doc>
	<Doc>
		<title>琉璃</title>
		<desc>
            或作琉，此云青色宝，亦翻不远。谓西域有山，去波罗奈城不远，山出此宝，因以名焉。应法师云：或加吠字，或加毗字，或言毗头梨，从山为名，乃远山宝也。远山，即须弥山也。此宝青色，一切宝皆不可坏，亦非烟焰所能镕铸，唯鬼神有通力者能破坏。又言金翅鸟卵壳，鬼神得之，出卖与人。或名绀琉璃。释名云：绀，含也，青而含赤色也。古字但作流离，左太冲吴都赋云：致流离与珂。后人方加其玉。
		</desc>
	</Doc>
	<Doc>
		<title>六轮</title>
		<desc>本业璎珞经云：铁轮十信位，铜轮十住位，银轮十行位，金轮十向位，琉璃轮十地，摩尼轮等觉、妙觉。</desc>
	</Doc>
	<Doc>
		<title>六喻</title>
		<desc>
            秦金刚云：一切有为法，如梦幻泡影，如露亦如电，应作如是观。初、喻梦者，寐中神游也。列子分六梦：一、正梦，二、愕梦，三、思梦，四、寤梦，五、惧梦，六、喜梦。周礼占六梦之吉凶。善见律，明四种梦：一、四大不和梦，梦见山崩飞腾虚空，或见虎狼狮子贼逐；二、先见故梦，昼见白黑及男女相，夜克梦见；三、天人与梦，若善知识，天人示善得善，若恶知识，示恶得恶；四、想心故梦，前身修福，今感吉梦。先世造罪，今感凶梦。石壁法师释梦喻云：如有一人，忽然睡着，作梦见种种事，起心分别，念念无间。于其违顺，深生取着，为善为恶，是亲是疏，于善于亲，则种种惠利；于恶于疏，则种种淩损。或有报恩受乐，或有报怨受苦。忽然觉来，上事都遣。释签辨梦三观云：如于梦中，修因得果，梦事宛然，即假也。求梦不可得，即空也。梦之心性，即中也。止观云：若体知心性非真、非假，息缘真假之心，名之为正。谛观心性非空、非假，而不坏空假之法。若能如是照了，则于心性通达中道，圆照三谛。二、喻幻者，楞伽云：如工幻师，依草木瓦石作种种幻。起一切众生若干形色，起种种妄想。释签云：焰幻之名，通于偏圆。今从圆说，一心三幻。净名记云：具如幻化，俗同真异，一俗三真。指要立三种幻：以性夺修幻；但理随缘幻；缘生无体幻。故指要云：性本圆具，遍发由熏，以性夺修，故修如幻。又云：然此尚非但理随缘之幻，岂同缘生无体之幻？方知如幻名同，幻义各异。三、喻泡者，净名疏云：上水渧下水，上水为因，下水为缘，得有泡起，斯须即无。四、喻影者，颜氏家训云：影字，当为光景之景。凡阴景者，因光而生，即谓景也。尚书云惟景响。晋葛洪字苑，傍加于景切。梵云频婆帐，此云身影。净名疏云：有物遮光，则有影现。物异影异，物动影动。无明行业，遮理智光，则有三事，报身影现业异，从生至死，流动非一。五、喻露者，大戴礼云：露，阴阳之气也。夫阴气胜，则凝为霜雪。阳气胜，则散雨露。朝阳才照，薤露即曦，人生处世，奄忽何期？六、喻电者，经律异相明四电师。或云电是龙瞬眼生光。五经通义曰：电，雷光也。顾凯之曰：电，阴阳相触为雷电。经取疾速之象，令悟无常之法。性通达者，当起信志。其所譬法，今述颂曰：世界变成如幻化，受想行起似浮泡；法尘缘虑同观影，身似露珠垂树梢；过去翻思事若梦，现前如电耀荒郊；须知毕竟常空寂，自是无端与物交。
		</desc>
	</Doc>
	<Doc>
		<title>六贼</title>
		<desc>
            原性明静，因情昏散。狂心若歇，真佛自彰。当知尘识是贼，止观是兵。喻虽遣兵而讨贼，法要即贼以成兵。如楞严曰：眼耳鼻舌及与身心，六为贼媒，自劫家宝。金光明云：犹如世人，驰走空聚，六贼所害，愚不知避。亦名六衰。妙乐云：衰祗是贼，能损耗故。法句经云：昔佛在时，有人河边树下，学道二十年，但念六尘，心无宁息。佛知可度，化作沙门，树下共宿。其夜月明，龟从河出，野干欲啖，龟缩其头尾及四足，藏于甲中。狗不得便，须臾远去，龟还入水。道人见此，语沙门曰：龟有护命之铠，野干不能得便。沙门对云：世人不如此龟，放恣六情，外魔得便。复说偈曰：藏六如龟，防意如城。慧与魔战，胜则无患。须知无为，能杀其贼。故安般守意经云：有外无为，有内无为。外无为者，眼不视色；耳不听声；鼻不受香；口不味味；身离细滑；意不妄念。内无为者，数息相随，止观还净。经又问曰：现有所念，何以无为？答：身口为戒，意向道行。虽有所念，本趣无为也。无行经云：观身毕竟无，观受内外空，观心无所有，观法但有名。古德云：见闻觉知本非因，当体虚玄绝妄真，见相不生痴爱业，洞然全是释迦身。无机子复述短颂普劝：人间寿短，地狱苦长，恶须日息，善要时扬。
		</desc>
	</Doc>
	<Doc>
		<title>楼炭</title>
		<desc>此翻成败。</desc>
	</Doc>
	<Doc>
		<title>楼夷亘罗</title>
		<desc>清净平等觉经翻世饶王，无量寿经翻世自在王。</desc>
	</Doc>
	<Doc>
		<title>楼由</title>
		<desc>此翻云爱，力士名也。</desc>
	</Doc>
	<Doc>
		<title>楼至</title>
		<desc>此翻啼泣，又名卢遮，亦名鲁支，此翻爱乐。</desc>
	</Doc>
	<Doc>
		<title>卢舍那</title>
		<desc>
            贤首梵网疏云：梵本卢舍那，此云光明遍照。照有二义：一、内以智光，照真法界，此约自受用义；二、外以身光，照应大机，此约他受用义。净觉杂编云：卢舍那，宝梁经翻为净满。以诸恶都尽，故云净；众德悉圆，故云满。此多从自受用报得名。或翻光明遍照，此多从他受用报为目。若论色心皆得净满，身智俱有光明，则二名并通自他受用也。唯识论云：二受用身，此有二种：一、自受用身，谓诸如来三无数劫，修习无量福德资粮，所起无边真实功德。又极圆净常遍色身，相续湛然尽未来际，常自受用广大法乐；二、他受用身，由平等智，示现妙净功德身，居纯净土，为住十地菩萨。现大神通，转正法轮，决众疑网，令彼受用大乘法乐。合此二身，名曰报身。摩诃衍云：所言报身者，具胜妙因，受极乐果。自然自在，决定安乐，远离苦相，故名为报。
		</desc>
	</Doc>
	<Doc>
		<title>卢醯咀迦</title>
		<desc>西域记云：唐言赤色。</desc>
	</Doc>
	<Doc>
		<title>路伽惫</title>
		<desc>大论云：是名知世间。知二种世间：一众生，二非众生；及如实相，知世间果、世间因，出世间灭、出世间道。地持经云：知世间众生界一切种烦恼及清净，名世间解。</desc>
	</Doc>
	<Doc>
		<title>路伽耶</title>
		<desc>应法师译云顺世，本外道缚摩路迦也。天台曰：此云善论，亦名师破弟子。慈恩云：此翻恶对答，是顺世者，以其计执，随于世间之情计也。刘虬云：如此土礼义名教。</desc>
	</Doc>
	<Doc>
		<title>路迦那他</title>
		<desc>
            大论云：翻世尊。成论云：具上九号，为物钦重，故曰世尊，天上人间所共尊故。此十号义，若总略释：无虚妄，名如来；良福田，名应供；知法界，名正遍知；具三明，名明行足；不还来，名善逝；知众生国土，名世间解；无与等，名无上士；调他心，名调御丈夫；为众生眼，名天人师；知三聚，名佛；具兹十德，名世间尊。涅盘疏云：阿含及成论，合无上士与调御丈夫为一号，故至世尊十数方满。涅盘及大论，开无上士与调御丈夫为两号。而辅行云：大论合无上士调御丈夫以为一句。此文误也，学者详之。
		</desc>
	</Doc>
	<Doc>
		<title>罗差</title>
		<desc>或名勒义，此云紫色。</desc>
	</Doc>
	<Doc>
		<title>罗阇</title>
		<desc>大论：秦言垢。大品云：罗字门，一切法离垢故。华严经云：唱多字门，入无边差别门。疏云：彼经第二当啰字，是清净无染离尘垢义。今云多者，应是译人之误。</desc>
	</Doc>
	<Doc>
		<title>罗睺</title>
		<desc>
            文句：此云障持，化身长八万四千由旬，举手掌障日月，世言日月蚀。释名云：日月亏曰蚀，稍小侵亏，如虫食草木之叶也。京房易传云：日月赤黄为薄。或曰：不交而食曰薄。韦昭云：气往薄之为薄，亏毁曰食。成论云：譬如天日月，其性本明净；烟云尘雾等，五翳则不现。等，取修罗。故佛诫云：修罗！修罗！汝莫吞月，月能破暗，能除众热。
		</desc>
	</Doc>
	<Doc>
		<title>罗睺罗</title>
		<desc>
            什曰：阿修罗食月时，名罗睺罗。秦言覆障，谓障月明也。罗睺罗六年处母胎所覆障故，因以为名。西域记云：罗怙罗，旧曰罗睺罗，又曰罗云，皆讹略也。此云执日。净名疏曰：有翻宫生。太子出家，太妃在宫，何得有娠？佛共净饭王于后证是太子之子，亲是宫之所生，因名宫生。
		</desc>
	</Doc>
	<Doc>
		<title>罗摩</title>
		<desc>此云院，周垣小院。</desc>
	</Doc>
	<Doc>
		<title>罗刹</title>
		<desc>此云速疾鬼，又云可畏，亦云暴恶，或罗叉娑。此云护士，若女，则名啰叉斯。</desc>
	</Doc>
	<Doc>
		<title>罗阅只伽罗</title>
		<desc>
            西域记名曷罗阇姞利呬。此云王舍城。应法师云：罗阅，义是料理。以王代之，摩伽陀国中城名也。大论云：昔有须陀须摩王，是王精进持戒，常依实语。晨朝乘车，将诸婇女，入园游戏。出城门时，一婆罗门来乞，而语王言：王是大福德人，我身贫穷，当见愍念，赐自少多。王言：敬如来告，当相布施，须我出还。作此语已，入园澡浴嬉戏。时两翅王，名曰鹿足，空中飞来，于婇女中，捉王将去。诸女啼哭，号恸一园，惊城内外，搔扰悲惶。鹿足负王，腾跃虚空，至所住处，置九十九王中。须陀须摩王言：我不畏死，自恨失信。我从生来初不妄语。今日晨朝出门时，一婆罗门来从我乞，我时许言，还当布施。不虑无常，辜负彼心，自招欺罪。是故啼耳。鹿足王言：汝意欲尔，畏此妄语，听汝还去。七日布施婆罗门讫，当便来还。若过七日，有我翅力，取汝不难。须陀须摩王得还本国，恣意布施，立太子为王，大会人民，忏谢之，言：我智不周，初治多不如法，当见忠恕。如我今日，身非己有，正尔还去。举国人民及诸亲戚，叩头留之：愿王留意慈荫此国，勿以鹿足鬼王为虑。当设铁舍奇兵，鹿足虽神，不畏之也。王言不得，而说偈言：实语第一戒，实语升天梯，实语为大人，妄语入地狱。我今守实语，宁弃身寿命，心无有悔恨。如是思惟已，王即发去，到鹿足所。鹿足遥见，欢喜而言：汝是实语人，不失信要。一切人皆惜身命，汝从死得脱，还来赴信，汝是大人。鹿足又言：汝好说此，今相放舍，九百九十九王，亦布施汝，随意各还本国。由此千王共居，故名王舍。
		</desc>
	</Doc>
	<Doc>
		<title>逻阇伐弹那</title>
		<desc>西域记云：唐言王增。</desc>
	</Doc>
	<Doc>
		<title>逻求</title>
		<desc>秦言轻。大品逻字门，诸法度世门故。亦爱枝因灭故。论曰：若闻逻字，即知一切法离轻重相。华严唱逻字门，名离依止无垢。疏云：逻字，悟一切法离世间故。</desc>
	</Doc>
	<Doc>
		<title>洛叉</title>
		<desc>或落沙，此云十万。</desc>
	</Doc>
	<Doc>
		<title>满茶逻</title>
		<desc>
            此翻坛。新云正名曼茶罗。言坛者，郑玄注礼云：封土曰坛，除地曰墠。封者起土界也，坛之言坦也。坦，明貌也。汉书音义云：筑土而高曰坛，除地平坦曰场。国语云：坛之所除地曰场。除，扫也。周书曰：为三坛同墠。墠，除地也。说文云：野土也。尔雅云：鹿之所息谓之场。诗云：九月筑场圃。注云：春夏为圃，秋冬为场。场即平治土面，于上治谷。
		</desc>
	</Doc>
	<Doc>
		<title>曼殊沙</title>
		<desc>此云柔软，又云赤华。</desc>
	</Doc>
	<Doc>
		<title>曼陀罗</title>
		<desc>此言弱声，亦云弘弱。扶南国人，神解超悟，幽明毕观。无惮夷险，志存弘化。梁武杨都翻译。</desc>
	</Doc>
	<Doc>
		<title>曼陀罗</title>
		<desc>此云适意，又云白华。</desc>
	</Doc>
	<Doc>
		<title>没栗度</title>
		<desc>此云耎，物柔曰耎。</desc>
	</Doc>
	<Doc>
		<title>弥底</title>
		<desc>
            此云正量。相宗明三种量：一现量，唯约佛果，起后得智，见实相理。有二：一、定位，定心澄湛，境皆明证，故名现量。现者，明也。二、散心现量，如五识缘色等时，亲明而取，局附境体，分明显现。现者，亲也。二比量，通约凡夫至等觉，比量生解。如远见烟，比知有火，虽不见火，言非虚故。三证言量，诸佛经教，以为证准。因明论云：能立与能破，及似唯悟他；现量与比量，及似唯自悟。明义有八：一能立三支，譬喻宗因，由此譬况，喻晓宗因。宗者，所宗所主之义；因者，所以义、建立义。世亲已前，宗等皆为能立。陈那已后，唯以一因二喻为能立，宗是所立。二能破，三似能立，四似能破，五现量，六比量，七似现量，八似比量。因明疏云：刊定法体，要须二量。现量则得境亲明，比量亦度义无谬，度共相境无邪谬矣！宗镜云：教无智而不圆，木匪绳而靡直。比之可以生诚信，量之可以定真诠。杜狂愚之妄说，故得正法之轮永转。唯识之旨广行，则事有显理之功，言有定邪之力。
		</desc>
	</Doc>
	<Doc>
		<title>弥伽释迦</title>
		<desc>说题云：迦释，稍讹。正云铄佉，此曰云峰。璇云：此云能降伏。</desc>
	</Doc>
	<Doc>
		<title>弥呵罗</title>
		<desc>此云金带。</desc>
	</Doc>
	<Doc>
		<title>弥勒</title>
		<desc>
            西域记云：梅哩丽耶，唐云慈氏，即姓也。旧曰弥勒，讹也。什曰：姓也。阿逸多，字也。南天竺婆罗门子。净名疏云：有言从姓立名，今谓非姓，恐是名也。何者？弥勒，此翻慈氏，过去为王，名昙摩流支，慈育国人，自尔至今，常名慈氏。姓阿逸多，此云无能胜。有言阿逸多是名，既不亲见正文，未可定执。观下生经云：时修梵摩，即与子立字，名曰弥勒。
		</desc>
	</Doc>
	<Doc>
		<title>弥戾车</title>
		<desc>兴福曰：恶见也。资中曰：应是边邪不正见，死堕边地下贱也。长水曰：此乐垢秽人，亦名蔑戾车、弥离车。</desc>
	</Doc>
	<Doc>
		<title>弥栗头虔伽他</title>
		<desc>此云善品，主蛊毒也。左传云：血虫为蛊。说文云：腹中虫也。</desc>
	</Doc>
	<Doc>
		<title>弥栗头韦陀罗</title>
		<desc>此云妙善，主厌祷鬼。</desc>
	</Doc>
	<Doc>
		<title>弥楼</title>
		<desc>有人谓，弥楼此云光明，七金山也，金色光明故。若准第一义法胜经云须弥楼山，则弥楼是须弥山旧译。俱舍：须弥亦云弥楼，是则梵音有异。若据法华云：内外弥楼山，须弥及铁围。是则山体亦异。</desc>
	</Doc>
	<Doc>
		<title>弥罗</title>
		<desc>
            此云慈。净觉云：慈名爱念。观音玄义云：以观性德善，爱乐欢喜，起大慈心，欲与其乐。大经明慈有三种：一、缘众生，观一切众生，如父母亲想；二、缘于法，见一切法，皆从缘生；三者、无缘，不住法相，及众生相。智论明三种慈：一、生缘慈者，十方五道众生中，以一慈心视之，如父如母，如兄弟、姊妹、子侄、知识，常求好事，欲令得利益安乐。如是心遍满十方众生中，如是慈名众生缘，多在凡夫人行处，或有学人未漏尽者。二、行法缘者，诸漏尽阿罗汉、辟支佛，是诸圣人，破吾我相，灭一异相故。但观从因缘相续生诸欲心，慈念众生时，从和合因缘相续生。但空五众，即是众生。念是五众，以慈念众生，不知是法空而常一，心欲得乐，圣人愍之，今随意得乐，为世俗法故，故名为法缘。三、无缘者，是慈但诸佛有，何以故？诸佛心，不住有为、无为性中；不依止过去世，未来、现在世；知诸缘不实，颠倒虚诳，故心无所缘。佛以众生不知诸法实相，往来五道，心着诸法，分别取舍，以是诸法实相智慧，令众生得之，是名无缘。
		</desc>
	</Doc>
	<Doc>
		<title>弥沙塞</title>
		<desc>此云不着有无观。大集云：不作地相、水火风相、虚空识相，名弥沙塞，法名五分。</desc>
	</Doc>
	<Doc>
		<title>弭秣贺</title>
		<desc>西域记云：唐言米国。</desc>
	</Doc>
	<Doc>
		<title>蜜利伽罗</title>
		<desc>此云鹿。</desc>
	</Doc>
	<Doc>
		<title>蜜奢兜</title>
		<desc>此云金鼓。随叶佛所说咒，四拘留秦佛说金刚幢咒，五拘那含牟尼佛说名声振十方咒，六迦叶佛说拯济群生咒，七释迦世尊说金光照辉咒。</desc>
	</Doc>
	<Doc>
		<title>妙奢摩他</title>
		<desc>即体真止。</desc>
	</Doc>
	<Doc>
		<title>蔑戾车</title>
		<desc>奘传：唐言边地。北印度功境，皆号蔑戾车。</desc>
	</Doc>
	<Doc>
		<title/>
		<desc>
            文句：此云意，昔顶生王初化诸有所作，当善思惟善忆念。即如王教，诸有所作，先思惟忆念，故名为意。又人能息意，能修道，得达分。又人名慢，五道中多慢。毗昙论云：何故人道名摩沙，此有八义：一聪明，二为胜，三意微细，四正觉，五智慧增一，六能别虚实，七圣道正器，八聪明业所生故。
		</desc>
	</Doc>
	<Doc>
		<title>舍喃</title>
		<desc>
            大论：此云人。法苑云：人者，忍也。于世违顺，情能安忍。孔子曰：人者，仁也。礼记曰：人者，天地之心，五行之端。周书云：惟人万物之灵。孔安国云：天地所生，惟人为贵。今谓若无善因，奚感美报？言善因者，谓五戒也。一不杀戒，常念有情，皆惜身命，恕己慜彼，以慎伤暴。二不盗戒，不与私取，是为偷盗，义既非宜，故止攘窃。三不邪淫，女有三护，法亦禁约，守礼自防，故止罗欲。四不妄语，覆实言虚，诳他欺自，端心质直，所说诚实。五不饮酒，昏神乱性，酒毒颇甚，增长愚痴，故今绝饮。原佛五戒，本化人伦，与儒五常，其义不异。不杀即仁，不盗即义，不淫即礼，不妄语即信，不饮酒即智。故梵摩喻经曰：为清信士，守仁不杀，知足不盗，贞洁不淫，执信不欺，尽孝不醉。当以意解，勿执名别。又四分律，明受五戒，分四种异：但受三归，名无分优婆塞；或受一戒，名少分优婆塞；受二三四，名多分优婆塞；具受五戒，名满分优婆塞。其如五戒全缺，则人间之路终不复生。以此五戒，是大小乘尸罗根本。故经云：五戒者，天下大禁忌。若犯五戒，在天违五星，在地违五岳，在方违五帝，在身违五藏。故佛成道，未转法轮，先为提谓，授五戒法，号曰人乘，居五乘首。由兹五戒，超出三涂，取运载义，以立乘名。古师通漫称人天教，天台谓无诠理破惑之功，不得名为教矣。嵩辅教编，罔究名义，立二种教：一曰世教，二出世教。指人天乘，名曰世教，斯恣胸臆，而戾祖教。今谓三教立名，义意各异。且儒宗名教者，元命包云：教之为言效也。上行之，下效之。此以下所法效名教。道家名教者，老子云：处无为之事，行不言之教。此寄教名，而显无为。释氏名教者，四教义云：说能诠理，化转物心，故言教也。化转有三义：一转恶为善；二转迷成解；三转凡成圣。所言诠理者，藏通二教，诠真谛理，别圆二教，诠中道理。良以如来依理而立言，遂令群生修行而证理。故佛圣教，是出世法，不可妄立世教之名。问：所诠中道，为指何法？答：如辅教云：夫大理者，固常道之至。谓此大理，是本始二觉也。今评本始二觉，虽理智圆融，既名为觉，正从智立，所以经云本觉明妙。又本始二觉，分别言之，属生灭门。故起信云：是心生灭因缘相，能示摩诃衍自体相用故。所诠之理，属真如门。故起信云：是心真如相，即示摩诃衍体故。此乃对事拣理。若约即事说理，理性无体，全依无明。无明无体，全依法性。就此相即之义，则指无明为所诠理。由兹教理，是吾宗之纲纪，故寄人乘辨梗也。
		</desc>
	</Doc>
	<Doc>
		<title>摩得勒伽</title>
		<desc>
            此云智母，以生智故。菩萨入此三昧，作论申经。儒家以析理精微名论，释氏申通辨论宗旨，收束所说，立为十支：一、略陈名数支，即百法论；二、粗释体义支，即五蕴论，此二天亲所造；三、总包众义支，即显扬论；四、总摄大乘义支，即摄大乘论，皆无著造；五、分别名数支，即杂集论；六、离僻处中支，即辨中边论；七、摧破邪山支，即二十唯识论；八、高建法幢支，即三十唯识论；九、庄严体义支，即大庄严论；十、摄散归观支，即瑜伽论。以兹十义，疏条诸论，各有流类，断可见矣。是以宗极绝于称谓，贤圣以之冲默，玄旨非言不传，释迦以之致教。约身口，防之以律禁；明善恶，导之以契经；演幽微，辨之以法相。此即明戒定慧之三学也。
		</desc>
	</Doc>
	<Doc>
		<title>摩诃般涅盘那</title>
		<desc>
            此云大灭度。大即法身，灭即解脱，度即般若。大经云：涅言不生，盘言不灭；不生不灭，名大涅盘。楞伽经云：我所说者，妄想识灭，名为涅盘。肇师涅盘论曰：秦言无为，亦名灭度。无为者，取其虚无寂寞，妙绝于有为；灭度者，言其大患永灭，超度四流。斯盖镜像之所归，绝称谓之幽宅也。法华、金刚，皆云灭度。奘三藏翻为圆寂。贤首云：德无不备称圆，障无不尽称寂。圭峰正名寂灭。准肇公云：泥洹尽谛者，岂直结尽而已！则生死永寂灭，故谓之尽矣。或翻安乐。凡圣大小，皆有涅盘。或名彼岸。肇师云：彼岸，涅盘岸也。彼涅盘岸，岂崖岸之有。以我异于彼，故借我谓之耳。智论云：盘名为趣，涅名为出。永出诸趣，故名涅盘。或名泥曰，如严佛调云：佛既泥曰，微言永绝。新云：梵本正名波利昵缚喃，此云灭度。二教论云：涅盘者，常恒清凉，无复生死。心不可以智知，形不可以像测，莫知其所以名，强谓之寂。其为至也，亦以极哉！纵其双林息照，而灵智常存；体示阇维，而法身恒在。然涅盘法，若辨其义，应分有余无余之殊，当拣少分究竟之异。言有余无余者，光明玄义云：若三界烦恼尽，证有余涅盘；焚身灰智，入无余涅盘。言少分者，胜鬘经云：知有余苦，断有余集，证有余灭，修有余道，是名得少分涅盘。得少分涅盘者，名向涅盘界。究竟涅盘者，大法鼓经云：乃至得一切种功德，一切种智，大乘涅盘，然后究竟。法华经云：不令有人独得灭度，皆以如来灭度而灭度之。初发大心，当期究竟。故辅行云：菩萨初心常观涅盘，自行初修也。亦令众生常观涅盘，化他初修也。安置诸子秘密藏中，化他后入也。我亦不久自住其中，自行后入也。故知自他初心，无不皆修；自他后心，无不皆入。若欲修入，当依四法。故涅盘云：有四法为涅盘近因：一、近善知识；二、听闻正法；三、思惟其义；四、如说修行。若言勤修苦行，是涅盘近因缘者，无有是处。一、近善知识者，止观释曰：大品云：佛菩萨罗汉，是善知识。六波罗蜜、三十七品，是善知识。法性实际，是善知识。佛菩萨等威光覆育，即外护也。六度道品，入道之门，即同行也。法性实际，诸佛所师，即教授也。二、听闻正法等三句，即三慧也。华严云：我或为众生说闻慧法，或为众生说思慧法，或为众生说修慧法。故楞严云：从闻思修，入三摩地。真谛云：散心名覆器，无闻慧故。忘心名漏器，虽得而失，无思慧故。倒心名秽器，非而谓是，无修慧故。净名疏云：闻若不听，无受润因；听而不思，无深旨趣；思而不修，终无证理。三慧若备，入道不疑。荆溪释云：念前闻思所依之境，当如闻思而修行之。应知三慧有横有竖，横则名字已上，位位有之；竖则名字为闻，观行为思，相似为修，三慧具足，能得相似分真之定，名入秘藏。
		</desc>
	</Doc>
	<Doc>
		<title>摩诃波阇波提</title>
		<desc>此云大生主，又云大爱道，亦云憍昙弥。此翻众主。西域记云：钵逻阇钵底，唐言生主。旧云波阇波提者，讹也。</desc>
	</Doc>
	<Doc>
		<title>摩诃钵特摩</title>
		<desc>此云大红莲华。此等皆是寒逼其身，乃作青红等色。</desc>
	</Doc>
	<Doc>
		<title>摩诃钵特摩</title>
		<desc>此云大红莲华。大论问：诸床可坐，何必莲华？答：床为世间白衣坐法。又以莲华软净，欲现神力，能坐其上，令不坏故。又以庄严妙法座故。又如此华，华台严净，香妙可坐。</desc>
	</Doc>
	<Doc>
		<title>摩诃迦叶波</title>
		<desc>
            文句：此翻大龟氏。其先代学道，灵龟负仙图而应，从德命族，故云龟氏。时人多以姓召之。其实有名，名毕钵]罗。父母祷树神而生子，故名毕钵罗。言大者，若约所表，或因智大、德大、心大，故称大迦叶。若约事释者，佛弟子中多名迦叶，如十力三迦叶等。于同姓中，尊者最长，故标大以简之。迦叶，或翻饮光。文句云：迦叶身光，亦能映物，真谛翻光波，古仙人身光炎涌，能映余光。
		</desc>
	</Doc>
	<Doc>
		<title>摩诃迦旃延</title>
		<desc>什曰：南天竺婆罗门姓，善解契经者。净名疏云：此翻不定，有云扇绳，有云文饰，未知孰正。或曰：此云离有无破我慢心。</desc>
	</Doc>
	<Doc>
		<title>摩诃拘絺罗</title>
		<desc>
            大论云：秦言大膝。摩陀罗次生一子，膝骨粗大，故名拘絺罗。舍利弗舅，与姊舍利，论义不如。俱絺罗思惟念言：非姊力也，必怀智人。寄言母口，未生乃尔，及生长大，当如之何？故出家作梵志，入南天竺，誓不翦爪，读十八种经。
		</desc>
	</Doc>
	<Doc>
		<title>摩诃罗</title>
		<desc>此云无知。律中，阿难摄众无法，迦叶诃言年少。阿难言：我今头白，何故名年少？答云：汝不善察，事同年少；老年愚法，岂不例之？</desc>
	</Doc>
	<Doc>
		<title>摩诃摩耶</title>
		<desc>
            西域记云：唐言大术，或云大幻。晋华严：摩耶夫人答善财言：我已成就大愿智幻法门。得此法门故，为卢舍那如来母。于阎浮提迦毗罗城，净饭王宫，从右胁生悉达太子，显现不可思议自在神力。本行经云：尔时太子诞生，适满七日，其太子母摩耶夫人，遂便命终。因果经云：太子姨母摩诃波阇波提，乳养太子，如母无异。
		</desc>
	</Doc>
	<Doc>
		<title>摩诃那钵</title>
		<desc>此云大势至。思益云：我投足之处，震动三千大千世界，及魔宫殿。故名大势至。观经云：以智慧光，普照一切，令离三涂，得无上力，是故号此菩萨名大势至。</desc>
	</Doc>
	<Doc>
		<title>摩诃那伽</title>
		<desc>
            大论云：那伽，或名龙，或名象。是五千阿罗汉，诸罗汉中最大力，以是故言如龙如象。水行中龙力最大，陆行中象力大。中阿含经：佛告邬陀夷：若沙门等，从人至天，不以身口意害，我说彼是龙象。净名疏云：罗汉若得超越，名摩诃那伽，心调柔软，三乘事定。齐此为极记云：如涅盘叹德云：人中之龙也。
		</desc>
	</Doc>
	<Doc>
		<title>摩诃尼罗</title>
		<desc>大论云：此翻大青珠。</desc>
	</Doc>
	<Doc>
		<title>摩诃三摩曷罗阇</title>
		<desc>此云大平等王，劫初民主。</desc>
	</Doc>
	<Doc>
		<title>摩诃僧祗</title>
		<desc>
            此云大众。大集云：广博遍览五部经书，是故名为摩诃僧祗。此有律本。首疏云：总别六部，僧祗是总，前五是别。此僧祗部众，行解虚通，不生偏执，遍顺五见，以通行故，故知是总，遗教三昧。下卷经云：佛在世时，众僧唯着死人杂衣。因罗旬喻，分卫空还，佛知其宿行，使众僧分律为五部，服色亦五种。令其日随一部中行，遂制仪则，各举所长，名其服色。昙无屈多迦部，通达理味，开导利益，表发殊胜，应着赤色衣，非南方之赤。萨婆多部，博通敏达，导以法化，应着皂衣，非北方之黑。迦叶遗部，精勤勇猛，摄众生，应着木兰色衣。弥沙塞部，思入玄微，究畅幽密，应着青色衣，非东方之青。摩诃僧祗部，勤学众经，宣讲真义，以处本居中，应着黄色衣，非中方之色。自尔之后，便得大食。斯以五色之衣，用彰五部之相。
		</desc>
	</Doc>
	<Doc>
		<title>摩诃袒持</title>
		<desc>止观翻大秘要。遮恶持善，秘要祗是实相。辅行云：显非偏小，故名为大。一切法即一法，故名秘；一法摄一切法，故名要。</desc>
	</Doc>
	<Doc>
		<title>摩诃衍</title>
		<desc>
            大论云：摩诃，此含三义，谓大、多、胜。衍是乘也。胜鬘云：摩诃衍者，出生一切声闻缘觉世出世间善法。世尊，阿耨大池，出四大河。起信云：摩诃衍者，总说有二种：一者法，二者义。所言法者，谓众生心，是心则摄一切世间出世间法。依于此心，显示摩诃衍义。
		</desc>
	</Doc>
	<Doc>
		<title>摩诃因陀罗</title>
		<desc>西域记云：唐言大帝，无忧王弟，宽刑六日，获果出家。</desc>
	</Doc>
	<Doc>
		<title>摩睺罗</title>
		<desc>毗昙翻为须臾。一日一夜，共有三十须臾。僧只云：二十罗预，名一须臾。颂云：百二十刹那，为怛刹那量。腊缚此六十，此三十须臾，此三十昼夜，三十昼夜月，十二月为年，于中减半夜。</desc>
	</Doc>
	<Doc>
		<title>摩睺罗伽</title>
		<desc>
            亦云摩呼罗伽，此云大腹行。什曰：是地龙而腹行也。肇曰：大蟒神腹行也。净名疏云：即世间庙神。受人酒肉，悉入蟒腹。毁戒邪谄，多嗔少施，贪嗜酒肉。戒缓，堕鬼神；多嗔，虫入其身而唼食之。亦名莫呼洛。诸经云人非人者，天台云此乃结八部数尔。
		</desc>
	</Doc>
	<Doc>
		<title>摩竭</title>
		<desc>
            或摩伽罗，此云鲸鱼。雄曰鲸，雌曰鲵，大者长十余里。大论云：五百贾客入海采宝，值摩竭鱼王开口，船去甚疾。船师问楼上人，何所见耶？答曰：见三日及大白山，水流奔趣，如入大坑。船师云：三日者，一是实日，二是鱼目。白山是鱼齿，水奔是入鱼口，我曹死矣！时船中人各称所事，都无所验。中有优婆塞语众人言：吾等当共称佛名字，佛为无上救苦厄者。众人一心共称南无佛。是鱼先世，曾受三戒，得宿命智，闻佛名字，即自悔责，鱼便合口，众人命存。庄子云：吞舟之鱼失水，则蝼蚁而能制之。
		</desc>
	</Doc>
	<Doc>
		<title>摩竭罗婆</title>
		<desc>翻除曲心。</desc>
	</Doc>
	<Doc>
		<title>摩竭提</title>
		<desc>
            此云善胜，又云无恼。西域记云：摩竭陀，旧曰摩伽陀，又曰摩竭提，皆讹也。中印度境。文句记云：此云不害，劫初已来，无刑害故。至阿阇世，截指为刑，后自啮指痛，复息此刑。佛当生其地，故吉兆预彰，所以先置不害之名，亦名无害。文句曰：此云天罗，天罗者王名，以王名国，城名王舍。
		</desc>
	</Doc>
	<Doc>
		<title>摩黎</title>
		<desc>或云摩罗耶。在南天竺，多出旃檀。</desc>
	</Doc>
	<Doc>
		<title>摩利</title>
		<desc>或云末利。此云鬘，匿王之后。西域记：译为奈因，施奈得报也。女名胜鬘，为踰阇王妃。</desc>
	</Doc>
	<Doc>
		<title>摩利支</title>
		<desc>此云阳炎，在日前行。</desc>
	</Doc>
	<Doc>
		<title>摩罗</title>
		<desc>
            此云鬘。苑师云：一切花，通名俱苏摩；别有一华，独名俱苏摩。此云悦意，其花大小如钱，色甚鲜白，众多细叶，圆集共成。应法师云：西域结鬘师，多用苏摩罗花，行列结之，以为条贯。无问男女贵贱，皆此庄严，或首或身，以为饰好。正法念云：生天华鬘在额。
		</desc>
	</Doc>
	<Doc>
		<title>摩罗伽隶</title>
		<desc>此云码瑙，此宝色如马之脑，因以为名。赤白色，琢成器，有文如缠丝焉。谟萨罗，此云杵；揭婆，此云藏。或言胎者，取马脑坚实为名也。</desc>
	</Doc>
	<Doc>
		<title>摩罗伽陀</title>
		<desc>大论云：此珠金翅鸟口边出，绿色，能辟一切毒。</desc>
	</Doc>
	<Doc>
		<title>摩摩帝</title>
		<desc>或云毗呵罗莎弭。此云寺主。僧史略云：详其寺主，起乎东汉白马寺也。寺既爰处，人必主之。于时虽无寺主之名，而有知事之者。东晋以来，此职方盛，故梁武造光宅寺，召法云为寺主，创立僧制。</desc>
	</Doc>
	<Doc>
		<title>摩那埵</title>
		<desc>论云：秦言意喜，前虽自意欢喜，亦生惭愧，亦使众僧欢喜。</desc>
	</Doc>
	<Doc>
		<title>摩那斯</title>
		<desc>此云大身，或云大意，或云大力。</desc>
	</Doc>
	<Doc>
		<title>摩那陀</title>
		<desc>此云醉果。</desc>
	</Doc>
	<Doc>
		<title>摩纳缚迦</title>
		<desc>
            或号摩那婆。瑞应翻为儒童。本行翻为云童，又云善慧，又翻年少净行。燃灯佛时，为菩萨号。今问：瑞应明昔为摩纳，献燃灯华。诸文引此，证二僧只。何故妙玄，证通行因耶？答：经中既云得不起法忍，三藏由伏惑故，无此法忍，故证通教。而诸文中证二僧只者，以瑞应是三藏故。净名疏中，义以初只为伏，二三只为顺，百劫为无生，三十四心为寂灭。故诸文中证二僧只。发轸问：若通别圆，妙玄何故判为通教？答：非但通二，亦通三藏。随教所说，浅深不同。一往瑞应，多属通义。以得忍故，异前三藏，不说行因不思议相，异后别圆。况复若判属通，必兼后二。又云：余经说，遇燃灯是八地。正是通教辟支佛地。
		</desc>
	</Doc>
	<Doc>
		<title>摩尼</title>
		<desc>
            或云踰摩。应法师云：正云末尼，即珠之总名也。此云离垢，此宝光净，不为垢秽所染。或加梵字，显其净也。又翻增长，有此宝处，增长威德。大品云：如摩尼宝，若在水中，随作一色。以青物裹，水色即青；若黄赤白红缥物裹，随作黄赤白红缥色。又大品，阿难问憍尸迦：是摩尼宝，为是天上宝？为是阎浮提宝？释提桓因言：是天上宝。阎浮提人亦有是宝，但功德相，少不具足。大论云：有人言此宝珠，从龙王脑中出。人得此珠，毒不能害，入火不烧。辅行曰：亦云如意。似如唐梵，不同大论。华严云：如意摩尼，似如并列二名。若法华云：摩尼珠等，似如体别。大庄严论：有摩尼珠，大如膝盖。大论云：如意珠，状如芥粟。又云：如意珠，出自佛舍利。若法没尽时，诸舍利皆变为如意珠。观经指如意为摩尼。天台云：摩尼者，如意也。
		</desc>
	</Doc>
	<Doc>
		<title>摩尼跋陀</title>
		<desc>翻威伏行。</desc>
	</Doc>
	<Doc>
		<title>摩奴末那</title>
		<desc>
            此云意生身。楞伽经明三种意生身。山家法华玄、净名疏、辅行记，伸明此义，其名互出。后学披卷，罔晓厥旨，由是不揆庸浅，辄开二门：初释通号，次辩别名。原夫通号意生者，意谓作意，此显同居之修因。生谓受生，此彰方便之感果。故曰：安乐作空意，三昧作假意，自性作中意。又意者，如意。故魏译入楞伽经云：随意速去，如念即至，无有障碍，名如意身。又意者，意忆。故唐译大乘入楞伽经，佛告大慧：意生身者，譬如意去，速疾无碍，名意生身。此即从譬号意生身。彼经两义，释此通名：初云大慧，譬如心意，于无量百千由旬之外，忆先所见种种诸物，念念相续疾诣于彼，非是其身及山河石壁所能为碍。意生身者，亦复如是。次云如幻三昧力，神通自在，诸相庄严，忆本成就众生愿故。犹如意去，生于一切诸圣众中。辅行释云：初云忆处，次云忆愿。二义并是意忆生故，名为意生。然此通名，先达释云：生方便已，忆先同居所见凡境，智愿熏修，作意来生，神通化物。今谓此解，违文失旨。且违文者，净名疏云：三种意生身所不能断，故生有余，受法性身。是则祖师释名，从下以生上，先达解义；自上而来下，颠倒谈之，违于文矣。其失旨者，经中忆先所见，本是喻文，先贤迷之，而作法解。故知旧释，未善通名也。然智者疏，称意生身，以依宋译楞伽故。荆溪记中，名意成身，以准唐译楞伽故。虽二经名殊，而义归一揆。以后译经，取成就义，号意成身。故记主云：成之与生，并从果说。是则意之一字，乃顺于因；生之一字，则从于果。故知此名，因果双立也。次辩别名者，初法华玄义，一，安乐法意生身。此欲拟二乘人，入涅盘安乐意也。二，三昧意生身。此拟通教出假化物，用神通三昧也。三，自性意生身。此拟别教修中道自性意也。今释曰：初名安乐者，以旧经云：安住心海，识浪不生，故智者立为安乐法也。此乃用经义以立名。二名三昧意生身者，以旧经云：得如幻三昧，无量相力，具足庄严，随入佛刹，故智者立为三昧意生也。然则今宗三谛，俱受三昧之名。此文既以神通而释，则当俗谛三昧。如释签云：若于诸知识所，但得俗谛三昧，但破无知，名为无明。今此三昧，与彼文同。三曰自性者，以旧经云：觉一切佛法缘，自得乐相，故智者立为自性意生。以别教中道，是诸法之自性故。净名记云：若不见中，则不见于诸法自性。然此玄义，不用被接解释。唯约前之三教以伸者，斯则顺乎教旨也。良以作意之名，从偏教立，由无照性之功，遂有别修之行。所以圆教无此意耳。故辅行云：玄文不云摄入三者，以观胜故，且置不论。又意生之名，宜在教道。二净名疏云：一、三昧正受意生身，恐是通教，同入真空寂定之乐。故涅盘云：声闻定力多故，不见佛性。二、觉法性意生身，恐是别教。菩萨虽证偏真，而觉知有中道法性。三、无作意生身，此恐是圆教。菩萨观于中道，无作四谛，圆伏无明。今释曰：初名三昧，吾祖既以真空寂定而释，此则属乎真谛三昧。以此之定，心寂不动，故名正受。位次言之，如记主云：若约通教，七地已上，或至九地。此之初名，全依经立。二名觉法性者，觉谓觉知，法性乃是但中之理。以位言之，如记文曰：言自性者，别住同通应取十行。此之一名，亦依经立。三名无作者，圆中称性，修德行亡，故云无作。以位言之，如记主云：圆教既云伏于无明，即知七信也。然兹疏文，若约正接甄明。此用通教一正，以释初名，复以别圆两接，销后二义。若望玄文，前则无于三藏，后乃加乎圆教。而此文中前无三藏者，乃顺教旨。以界外之土，小乘未诠，故谈意生，不用三藏。复加圆者，此顺位义，以由别圆似解，未发真修，皆名作意。然净名疏，明意生身，虽指胜鬘，及乎释义，全用楞伽。当知胜鬘，但有通名，无别号矣。三辅行记云：一、入三昧乐意成身，亦云正受，即三四五地，心寂不动故。二、觉法自性意成身，即八地中，普入佛刹故，以法为自性。三、种类俱生无作意成身，谓了佛证法。今释曰：初之一名，既指通教三地已去，与前二文名义大同。如唐译经云：三四五地，入于三昧，离种种心，寂然不动，心海不起转识浪波，了境心现皆无所有，是名入三昧乐意成身。二、名觉法自性意成身者，与妙玄第二名异义同。然记文中，既指八地入假，乃以觉了如幻之法，通达自在，名为觉法自性。故唐译经云：谓八地中，了法如幻，皆无有相。心转所依，住如幻定，及余三昧，能现无量自在神通。如华开敷，速疾如意，如幻如梦，如影如像，非造所造，与造相似。一切色相，具足庄严，普入佛刹，了诸法性，是名觉法自性意成身。三、名种类俱生无作行意成身者，种以能生为义，类从流类立名。中道之观，能生佛界故。此因位与果为类，故曰种类俱生也。言无作者，别十回向，了佛证法，故名无作。故唐译经云：了达诸法自证法相，是名种类俱生无作行意成身。然第三名虽三文立名俱异，而同对中观，复与净名第二之名义亦同矣。然荆溪师自断记文则云：此约通教，及以别接，竖判次位，故知辅行用通一正，及别接也。问曰：凡作记者，本扶于疏。何缘此记释意生身，但用通教竖论位次，有异智者二疏之义？答曰：准记示云：故知今判，与经意同，经文未摄，别位为异。是知荆溪异智者者，为顺本经故。问曰：准经判位，既唯在通，何缘智者，用四教释耶？答曰：祗由意生之义，该乎九人。所以吾祖就义释之，适时有异。问曰：天台顿悟，法相朗然，净名疏内，焉称恐是？法华玄中，安言欲拟乎？答曰：净名记云皆言恐者，尊重圣典，兼示无执。三重阶降，经文义含，为是何教，所以立名既通，解义难局，或以偏圆而释，或约正接而伸。不固执之，乃云欲拟。问曰：小教不谈界外，二乘但谓无生，何尝要心生方便耶？答曰：法性之土，虽昔未闻；变易之身，在后当受。何者？期心趣果，秉志修因。欲出烦恼之方，愿入涅盘之境。未亡取舍，还有死生。如是之怀，宁逃作意欤？人不晓之，却云约大乘判，谬之甚矣。问曰：是时过意地，住在智业中。是则大论，明于实报，既是智生，何故净名，定于十地，犹通意生耶？答曰：净名记云：一者但是未极名意，二带教道挫之言意。问曰：宝性论云：二乘于无漏界，生三种意阴，未审意生意阴，同异云何？答曰：释签解云：二乘在彼三中之一。今通言之，故云三种，非谓二乘尽具三也。言意阴者，由意生阴，名为意阴。又作意生阴，名为意阴。又意即是阴，名为意阴。前之两释，从因得名，后之一释，从果立号。荆溪既云二乘在彼三中之一，此乃当于安乐法意。是则经与论文，名虽小异，义实大同。昔因讲次，聊述梗。今附此集，刊助来哲。
		</desc>
	</Doc>
	<Doc>
		<title>摩奴是若</title>
		<desc>
            此云如意。法界次第明四如意足：一、欲如意足。欲为主，得定断行成就，修如意足分，是为欲如意足。二、精进如意足。精进为主，得定，断行成就，修如意分，是为精进足。三、心如意。心为主，得定，断行成就，修如意足。四、思惟如意足。思惟为主。通言如意者，四念处中实智慧，四正勤中正精进，精进智慧增多，定力小弱，得四种定摄心故，智定力等，所愿皆得，故名如意足。智定若等，能断结使，故云断行成就也。
		</desc>
	</Doc>
	<Doc>
		<title>摩斯吒</title>
		<desc>
            或么迦吒，或末迦吒，此云猕猴。本行经云：我念往昔海中，有一大虬，其妇怀妊，思猕猴心食。夫言：此事甚难，我居于海，猕猴在山。汝且容忍，我当求之。时虬出岸，见猴在树，善言慰问，结为交友：我当将汝，度海彼岸。别有大林，花果丰饶，汝可下来，骑我背上。猴依虬言，俱下于水。虬即报言：我妇怀妊，思食汝心，故将汝来。猴即诳言：何不预说，我心适留娑罗树上，不持将行，善友还回，放我取心，得已却来。虬即复岸，猕猴努力跳上大树。其虬久停，告言速下。猴说偈言：汝虬计较虽能宽，而心智虑甚狭劣，汝但审谛自思忖，一切众类谁无心。六度经，将虬作鳖。
		</desc>
	</Doc>
	<Doc>
		<title>摩偷</title>
		<desc>此翻美地。此三天名，皆居须弥四埵。</desc>
	</Doc>
	<Doc>
		<title>摩偷</title>
		<desc>
            又云唎，翻酒。大论：酒有三种：一者谷酒；二者果酒，蒲萄阿梨树果，如是等种种，名为果酒；三者药酒，种种药草，合和米麴、甘蔗汁中，能变成酒。同迹畜乳酒，一切乳热者，可中作酒。汉书：酒者，天之美禄。所以颐养天下，享祀祈福，扶衰养疾。陶侃尝曰：少时有酒失，亡亲见约，故不敢多饮。或云酝者，酿也。苍颉篇云：酒母也。或云醪。苍颉篇谓有滓酒。大庄严论云：佛说身、口、意，三业之恶行，唯酒为根本，复堕恶行中。
		</desc>
	</Doc>
	<Doc>
		<title>摩醯首罗</title>
		<desc>
            大论：此云大自在，正名摩诃莫醯伊湿伐罗，八臂三眼骑白牛。普门疏云：楼炭称为阿迦尼吒，华严称为色究竟。或有人以为第六天，而诸经论多称大自在，是色界顶。释论云：过净居天，有十住菩萨，号大自在，大千界主。十住经云：大自在天光明，胜一切众生。涅盘献供，大自在天最胜，故非第六天也。灌顶云：字威灵帝。
		</desc>
	</Doc>
	<Doc>
		<title>摩由逻</title>
		<desc>此云孔雀，又孔雀綷羽而翱翔。俱舍云：于一孔雀伦，一切种因相，非余智境界，唯一切智知。证真释云：有情无始熏造一切界趣种子，在本识中，唯佛能了，且举孔雀一类，尚已难知。</desc>
	</Doc>
	<Doc>
		<title>磨多</title>
		<desc>此云母。</desc>
	</Doc>
	<Doc>
		<title>磨磨迦罗</title>
		<desc>
            秦言我所。大品磨字门，入诸法我所不可得故。论曰：若闻磨字，即知一切法离我所故。肇曰：我为万物主，万物为我所。又生公曰：有我之情，自外诸法，皆以为我之所有。净名疏云：内心法想为我，计十法界为所。华严唱磨字时，名大流湍激，众峰齐峙。疏云：即我所执性，我慢高举，若众峰齐峙。我慢则生死长流，湍驰奔激。
		</desc>
	</Doc>
	<Doc>
		<title>魔登伽</title>
		<desc>
            长水云：义翻本性。楞严云：性比丘尼是也。又过去为婆罗门女，名为本性。今从昔号，故曰性比丘尼。孤山云：以初见性净明体，乃立嘉名。净觉云：名为本性，出摩登伽经。据摩邓女经，女之母名摩邓耳。又云摩登。皆梵音奢切。应法师云：摩登伽，具名阿徙多摩登只旃陀罗。摩登只，女之总名。阿徙多，女之别名。此女卑贱，常扫市为业，用给衣食。
		</desc>
	</Doc>
	<Doc>
		<title>魔罗</title>
		<desc>
            大论云：秦言能夺命。死魔实能夺命，余者能作夺命因缘，亦能夺智慧命，是故名杀者。又翻为障，能为修道作障碍故。或言恶者，多爱欲故。垂裕云：能杀害出世善根。第六天上，别有魔罗所居天，他化天摄。辅行云：古译经论，魔字从石。自梁武来，谓魔能恼人，字宜从鬼。
		</desc>
	</Doc>
	<Doc>
		<title>末底</title>
		<desc>秦言慧。</desc>
	</Doc>
	<Doc>
		<title>末伽</title>
		<desc>
            或盘那，晋云道。法界次第云：道以能通为义，道有二种：一正道，实观三十七道品，三解脱门，缘理慧行，名为正道。二助道者，得解观中，种种诸对治法，及诸禅定，皆是助道。此二相扶，能通涅盘，故名为道。此四华梵，出贤愚经。毗昙云：佛为四王，作圣语说四谛，二解二不解；又作毗陀语，一解一不解；又作梨车语说，四王俱解。故知四谛，名非一。此四谛法，若以药病区拣，苦集是世间因果，此属于病；道灭是出世间因果，此当乎药。若以真俗甄别，则有三义：一者四谛俱真，如涅盘云：我昔与汝等，不见四真谛，是故久流转生死大苦海。二者四谛俱俗，止观云：灭尚非真，三谛焉是。三者一真三俗。胜鬘云：此四圣谛，三是无常，一是常。又云：是故苦谛集谛道谛，非第一义谛，非常、非依。一苦灭谛，离有相者，是常。又涅盘经明于四谛，凡有四种：一生灭四谛，二无生四谛，三无量四谛，四无作四谛。胜鬘经中亦明四种：一有作四谛，二有量四谛，三无作四谛，四无量四谛。但此二经诠次少异。荆溪问曰：何故立此四种四谛之殊？答：谛本无四，谛只是理。理尚无一，云何有四？故知依如来藏同体权实大悲愿力，随顺物机不获己而用之。机宜不同，致法差降。从一实理，开于权理，权实二理，能诠教殊，故有四种差别教起：三藏诠生灭，通教诠无生，别教诠无量，圆教诠无作。是故天台明四种四谛之法也。
		</desc>
	</Doc>
	<Doc>
		<title>末伽黎拘赊黎</title>
		<desc>
            末伽黎，此云不见道。什曰：末伽黎，字也。拘赊黎，是其母也。肇曰：其人起见，谓众生苦乐，不因行得，皆自然耳。净觉谓计自然者，亦是断灭。自然，然，是也；自，如是也。婆沙云：法应尔，不可改易，不可征诘，是法尔义。自然与法尔同。
		</desc>
	</Doc>
	<Doc>
		<title>末嗟罗</title>
		<desc>秦言悭。大品嗟字门，入诸法嗟字不可得故。论曰：嗟字，即知一切法无悭无施相。华严唱縒字时，名修行趣入一切功德海。疏云：即勇健性。</desc>
	</Doc>
	<Doc>
		<title>末剌諵</title>
		<desc>
            此云死。胜鬘云：生者新诸根生，死者故诸根灭。正法念经云：临终四大为害，谓之四大不调，有四种死。若风大不调，一切身分，互相割裂，从足至顶，分散如沙。又一乘章云：有二种死，何等为二？谓分段死，不思议变易死。分段死者，谓虚伪众生。不思议变易死者，谓阿罗汉辟支佛大力菩萨意生身。又云：以分段死，故说阿罗汉辟支佛智，我生已尽，得有余果证，故说梵行已立；凡夫人天所不能办，七种学人先所未作，虚伪烦恼断，故说所作已办；阿罗汉辟支佛所断烦恼，更不能受后有，故说不受后有。摄大乘，明七种生死：一分段，谓三界果报；二流来，谓有识之初；三反出，谓背妄之始；四方便，谓入灭二乘；五因缘，谓初地已上；六有后，谓第十地；七无后，谓金刚心。北史李士谦字子约，善谈名理。尝有客，坐不信佛家报应义。士谦谕之曰：积善余庆，积恶余殃，此非休咎耶？佛经云：轮转五道，无复穷已。此则贾谊所言，千变万化，未始有极，忽然为人之谓也。佛道未来，其贤者已知其然矣。至若鲧为黄熊，褒君为龙，牛哀为猛兽，彭生为豕，如意为犬，邓艾为牛，羊祜前身李氏之子，此非佛家变化异形之谓乎！
		</desc>
	</Doc>
	<Doc>
		<title>末利</title>
		<desc>亦名摩利，此云柰，又云鬘华，堪作鬘故。善见律云：广州有，其华藤生。此翻黄色华，华如黄金色。</desc>
	</Doc>
	<Doc>
		<title>末那</title>
		<desc>
            唯识翻意。或云执我，亦云分别。唯识宗云：具足应言讫利瑟吒耶末那。此翻染污意。谓我痴、我见、我慢、我爱，四惑常俱，故名染污。常审思量，名之为意。思虑第八，度量为我，如是思量，唯第七有，余识所无，故独名意。复能了别，名之为识。前之六识，从根得名；此第七识，当体立号。识论颂云：次第二能变，是识名末那。依彼转缘彼，思量为性相。四烦恼常俱，谓我痴、我见，并我慢、我爱，及余触等俱，有覆无记摄。大乘入楞伽：大慧问佛：云何但说意识灭，非七识灭？佛言：大慧，以彼为因，及所缘故，七识得生。大慧，意识分别境界，起执着时，生诸习气，长养藏识。由是意俱，我我所执，思量随转，无别体相，藏识为因，为所缘故。执着自心，所现境界，心聚生起，展转为因。大慧，譬如海浪，自心所现境界，风吹而有起灭，是故意识灭时，七识亦灭。然楞伽经唯明三识，不辨七识者，准此文云无别体相，所以唯说八六二识。起信亦然。通源问：现识属第八，事识属前六，何故不言第七识耶？答：七识名染污意，常时执取第八为我。是则若言第八，必兼第七。故瑜伽论云：赖耶识起，必二识相应。又，事识缘外境时，必依第七。是故不说。宗镜问：第六能断惑成无漏，第七不能断惑，何故亦成无漏？答：谓第七识，是第六所依根，第六是能依识。能依识既成无漏，第七所依亦成无漏。谓第六入生法二空观时，第七识中俱生我法二执现行，伏令不起，故第七成无漏。问：何故第八是有漏耶？答：第八是总报主，持种受熏。若因中便成无漏，即一切有漏杂染种子，皆散失故，即便成佛。何用更二劫修行耶？问：前五既非是总报主，何故不成无漏？答：前五根是第八亲相分，能变第八，既是有漏，所变五根，亦有漏。五根是所依，尚有漏，能依五识，亦成有漏也。宗镜七识十名：一、六后得名，称为七识；二、根尘不会，名为转识；三、不觉习气忽然念起，名妄想识；四、无间生灭，名相续识；五、障理不明，名无明识；六、返迷从正，能断四住烦恼，名为解识；七、与涉玄途，顺理生善，名为行识；八、解三界生死，尽是我心，更无外法，名无畏识；九、照了分明，如镜显像，故名现识；十、法既妄起，恃智为怀，令真性不显，名智障识。
		</desc>
	</Doc>
	<Doc>
		<title>末笯曷利他</title>
		<desc>西域记云：唐言如意。即婆沙论师。</desc>
	</Doc>
	<Doc>
		<title>末田地</title>
		<desc>亦名摩田地，亦名摩田提，此云中。阿难化五百仙人，在河中得戒，故曰摩田地。西域记云：达丽罗川中大伽蓝侧，有刻木慈氏菩萨像，通高百余尺。末田底迦罗汉，携引匠人，升睹史多天，亲观妙相，往来三返，尔乃功毕。
		</desc>
	</Doc>
	<Doc>
		<title>末陀摩</title>
		<desc>本经注云：末者，莫义；陀摩者，中义。莫着中道也。</desc>
	</Doc>
	<Doc>
		<title>秣奴若瞿沙</title>
		<desc>奘传云：唐言如意声。</desc>
	</Doc>
	<Doc>
		<title>秣苏伐那</title>
		<desc>西域记云：唐言闇林，千佛皆于此地说法。佛灭三百年，有迦多衍那，于此制发智论。</desc>
	</Doc>
	<Doc>
		<title>莫诃婆伽</title>
		<desc>此云麝。</desc>
	</Doc>
	<Doc>
		<title>牟婆洛揭拉婆</title>
		<desc>或云牟呼婆羯落婆，此云青白色宝，今名车渠。尚书大传云：大具如车之渠，渠谓车辋，其状类之，故名车渠。渠，魁也。后人字加玉石。</desc>
	</Doc>
	<Doc>
		<title>母陀罗</title>
		<desc>槜李曰：结印手也。</desc>
	</Doc>
	<Doc>
		<title>目帝罗</title>
		<desc>
            此云解脱。荆溪净名记云：若正用功，上可作古买切，下作耻活切。功成之日，上应作户贾切，下应作徒活切。智论云：解脱知见者，用是解脱知见，知是二种解脱相，有为、无为解脱。知诸解脱相，所谓时解脱、不时解脱、慧解脱、俱解脱、坏解脱、不坏解脱、不可思议解脱、无碍解脱等。分别诸解脱相牢固，是名解脱知见无减。问曰：解脱知见者，但言知。何以复言见？答：言知言见，事得牢固。譬如绳二合，为一则牢坚。复次：若但说知，则不摄一切慧。如何毗昙所说：慧有三种：有知非见，有见非知，有亦知亦见。有知非见者：尽智、无生智、五识相应智。有见非知者：八忍、世间正见、五邪见。有亦知亦见者：余残诸慧。若说知，则不摄见；若说见，则不摄知。是故说知见，则具足。肇曰：纵任无碍，尘累不能拘，解脱也。什曰：亦名三昧，亦名神足。或令修短改度，或巨细相容；变化随意，于法自在，解脱无碍，故名解脱。又曰：心得自在，不为不能所缚，故曰解脱。净名疏云：一真性，二实慧，三方便。故经云：诸佛菩萨有解脱，名不思议。若菩萨住此解脱者，能以须弥之高广，内芥子中，乃至种种变现莫测，即是三种解脱不思议义。何者？诸菩萨有解脱，即是真性。若菩萨住此者，即是实慧。能以须弥内于芥等，即是方便。大品云：心得好解脱，慧得好解脱。垂裕云：心脱是俱，慧脱是慧。
		</desc>
	</Doc>
	<Doc>
		<title>目真邻陀</title>
		<desc>或云目脂邻陀，此云石山。</desc>
	</Doc>
	<Doc>
		<title>慕何</title>
		<desc>
            此云痴。禅门明三种痴：一、计断常，过去诸法为灭有耶，现在诸法不灭有乎？推寻三世，若灭即断，不灭乃常。二、计有无，我及阴等，有耶无耶？如是乃至非有非无。三、计世性，作是念言：由有微尘，即有实法；有实法故，乃有四大；有四大故，乃有假名。众生世间，因兹思念，而行邪道。阿含正行经：佛坐思念，人痴故有生死。何等为痴？本从痴中来，今生为人复痴。心不解，自不开，不知死当所趣向。见佛不问，见经不读，见沙门不承事。不信道德，见父母不敬，不念世间苦，不知泥犁中拷治剧，是名痴，故有生死。不止生死，如呼吸间，膬不过于人命。然此贪嗔痴，名为三毒。中阴经云：三毒之重者，痴病是其原。又，此三毒，须分二种：一者、三毒惑。别行记云：任运起者名为烦恼。止观云：昏烦之法，恼乱心神，与心作烦，令心得恼。二者、三毒业，别行记云：卒起决定，能动身口，名三毒业。瑞应云：贪欲致老，嗔恚致病，愚痴致死，义推等分致生。又复须知业有多种。如智论云：黑业者，是不善业。果报地狱等受苦恼处，是中众生以大苦恼闷极故，名为黑。受善果报处，所谓诸天，以其受乐，随意自在、明了故，名为白业。是业是三界天。善不善受果报处，所谓人、阿修罗等八部，此处亦受乐亦受苦故，名白黑业。问：无漏业应是白，何以言非白非黑？答：无漏法，虽清净无垢，以空无相无作故，无所分别，不得言白。黑白是相待法，此中无相待故，不得言白。复次：无漏业，能灭一切诸观，观中分别，故有黑白。此中无观，故无白。然遗教云：我如良毉，知病说药。妙玄云：作大医王，须解脉种种病，识种种药，精种种治，得种种差。仁王云：佛知众生有三种病：一者贪病，二者嗔病，三者痴病。既知此病，当投于药。故仁王云：治贪嗔痴三不善根，起施慈慧三种善根。治贪则教布施。故光明云：舍诸所重肢节手足。治嗔则教行慈悲。故法华云：常柔和能忍，慈悲于一切。治痴则教修智慧。故遗教云：实智慧者，则是度老病死海坚牢船也，亦是无明黑暗大明灯也。虽有此药，服与不服，非毉咎也。故华严云：譬如善方药，自疾不能除；于法不修行，多闻亦如是。
		</desc>
	</Doc>
	<Doc>
		<title/>
		<desc>秦言不。大品拏字门，入诸法不来、不去、不立、不坐、不卧。论曰：众生空法空。华严唱拏字时，名观察字轮有无尽诸亿字。疏云：即离诸喧诤，无往，无来、行住坐卧，谓以常观字轮故。</desc>
	</Doc>
	<Doc>
		<title/>
		<desc>秦言不。大品云：那字门，诸法离名性相，不得不失故。论曰：即知一切法，不得不失，不来不去。华严唱那字门，名得无依门，名得无依无上。疏云：那者，诸法无有性相，言说文字，性相双亡，故无依。能所诠泯，谓无上。
		</desc>
	</Doc>
	<Doc>
		<title>那伽</title>
		<desc>
            此云龙。别行疏云：龙有四种：一守天宫殿，持令不落。人间屋上，作龙像之尔。二兴云致雨，益人间者。三地龙，决江开渎。四伏藏，守转轮王大福人藏也。龙有四生，俱舍云：卵生金翅鸟，能食四生龙。骂意经云：堕龙中有四因缘：一多布施，二嗔恚，三轻人，四自贡高。华严云：龙王降雨，不从身出，不从心出，无有积集，而非不见。但以龙王心念力故，霈然洪霔，周遍天下。如是境界，不可思议。
		</desc>
	</Doc>
	<Doc>
		<title>那伽</title>
		<desc>
            秦云龙。说文云：龙，鳞虫之长。能幽能明，能大能小，能长能短。春分而登天，秋分而入地，顺也。广雅云：有鳞曰蛟龙，有翼曰应龙，有角曰虬龙，无角曰螭龙，未升天曰蟠龙。本行集经：称佛为龙者，谓世间有爱，皆远离之。系缚解脱，诸漏已尽，故名为龙。故曰：那伽常在定，无有不定时。智论云：如菩萨本身，曾为大力毒龙。若众生在前，身力弱者，眼视便死；身力强者，气嘘乃死。此龙受一日一夜戒，出家求静。入于林树间，思惟坐久，疲怠而卧。龙法若睡，形状如蛇，身有文章，七宝杂色。猎者见之，便惊喜言：如此希有难得之皮，献上国王，以为庄饰，不亦宜乎？便以杖按其头，以刀剥皮。龙自思惟：我力如意，倾覆此国，其如反掌。此人小物，岂能困我？我今以持戒故，不计此身，当从佛语。于是自忍，眠目不视，闭气绝息。怜愍此人，一心受剥，不生悔意。既失其皮，赤肉在地。时，日大热，踠转土中，欲趣大水。见诸小虫来食其身，为护戒故，复不敢动。自思惟言：我今此身，以施诸虫，为佛道故。今以肉施，用充其身，后成佛时，当以法施，以益其心。如是誓已，身乾命终，生忉利天。尔时毒龙，释迦文佛是；是时猎师，今调达等六师是也；诸小虫者，初转法轮八万诸天得道者是。
		</desc>
	</Doc>
	<Doc>
		<title>那伽曷树那</title>
		<desc>
            义翻为猛。此出龙树劝诫王颂，彩字函。西域记云：那伽阏剌那，此云龙猛；旧曰龙树，讹也。什曰：本传云：其母树下生之，因自阿周那。阿周那者，树名也。以龙成其道，故以龙字，号曰龙树。辅行云：树学广通，天下无敌。欲谤佛经，而自作法，表我无师。龙接入宫，一夏但诵七佛经目，知佛法妙，因而出家。降伏国王，制诸外道。外道现通，化为花池，坐莲花上，龙树为象，拔莲花，扑外道。作三种论：一、大悲方便论，明天文地理，作宝作药，饶益世间；二、大庄严论，明修一切功德法门；三、大无畏论，明第一义。中观论者，是其一品。大乘入楞伽云：大慧汝应知：善逝涅盘后，未来世当有持于我法者，南天竺国中，大名德比丘，厥号为龙树，能破有无宗。世间中显我，无上大乘法，得初欢喜地，往生安乐国。
		</desc>
	</Doc>
	<Doc>
		<title>那烂陀</title>
		<desc>
            西域记曰：唐云施无厌。此伽蓝南庵没罗园中有池，其龙名那烂陀，旁建伽蓝，因取其称。从其实议，是如来昔行菩萨道时，为大国王，建都此地。怜愍众生，好乐周给，时美其德，号施无厌。大宋僧传云：那烂陀寺，周围四十八里，九寺一门，是九天王所造。西域伽蓝，无如其广矣！
		</desc>
	</Doc>
	<Doc>
		<title>那罗</title>
		<desc>翻上伎戏。</desc>
	</Doc>
	<Doc>
		<title>那罗陀</title>
		<desc>那罗，正云捺罗，此云人也。陀，谓陀罗，此云持也。其华香妙，人皆佩之，故名人持华也。</desc>
	</Doc>
	<Doc>
		<title>那罗延</title>
		<desc>维摩经，那罗延菩萨；涅盘疏，翻为金刚。</desc>
	</Doc>
	<Doc>
		<title>那罗延</title>
		<desc>翻钩锁力士，或翻坚固。</desc>
	</Doc>
	<Doc>
		<title>那落迦</title>
		<desc>此翻恶者。那落，是者义；迦，是恶义。造恶之者，生彼处故。此标正报也。</desc>
	</Doc>
	<Doc>
		<title>那摩</title>
		<desc>此云名。楞伽云：名身者，谓依事立名，是名名身。</desc>
	</Doc>
	<Doc>
		<title>那婆</title>
		<desc>此云杂华。</desc>
	</Doc>
	<Doc>
		<title>那提</title>
		<desc>唐言福生。具依梵言，则云布如焉伐耶，此但讹略，而云那提也。本中印度人。慈恩翻译。</desc>
	</Doc>
	<Doc>
		<title>那提迦叶</title>
		<desc>那提翻河。西域记云：捺地迦叶波，旧曰那提迦叶，讹也。缉诸迦叶，例无波字，此亦略也。毗婆尸佛时，共树刹柱，缘是为兄弟。</desc>
	</Doc>
	<Doc>
		<title>那由他</title>
		<desc>或云阿庾多，或云术那，或那术，此云万亿。</desc>
	</Doc>
	<Doc>
		<title>南无</title>
		<desc>
            或那谟，或南摩，此翻归命。要律仪翻恭敬，善见论翻归命觉，或翻信从。法华疏云：南无，大有义。或言度我，可施众生。若佛答诸佛，度我义不便。五戒经称惊怖。惊怖，正可施佛也；生死险难，实可惊怖。大品云：佛言：若有一人称南无佛，乃至毕苦，其福不尽。智论问曰：云何但空称名字，便得毕苦，其福不尽？答：是人曾闻佛功德，能度人老病死苦，若多若少供养，及称名字，得无量福。华严云：宁受地狱苦，得闻诸佛名；不受无量乐，而不闻佛名。所以于往昔，无数劫受苦，流转生死中，不闻佛名故。大品云：我得阿耨多罗三藐三菩提时，十方过如恒沙等世界中众生，闻我名者，必得阿耨多罗三藐三菩提。智论问曰：有人生佛世，在佛法中，或堕地狱，如提婆达多、俱迦梨诃多释子等，三不善法覆心，故堕地狱。此中云何言如恒河沙等世界，但闻佛名，便得道耶？答：有众生福德淳熟，结使心薄，应当得道。若闻佛名，即持得道。又复以佛威力故，闻即得度。譬如熟痈，若无治者，得小因缘，而便自溃。亦如果熟，若无人取，微风因缘，便自堕落。如新净白，易为受色。
		</desc>
	</Doc>
	<Doc>
		<title>难陀</title>
		<desc>文句云：亦云放牛难陀。此翻善欢喜，亦翻欣乐。文句记云：从初慕道为名，欢喜中胜，故云善也。</desc>
	</Doc>
	<Doc>
		<title>难陀跋难陀</title>
		<desc>
            文句云：难陀，此云欢喜。跋，此翻善。兄弟常护摩竭提国，雨泽以时，国无饥年。瓶沙王年为一会，百姓闻皆欢喜，从此得名。慈恩云：第一名喜，次名贤喜。此二兄弟，善应人心，风不鸣条，雨不破磈。初令人喜，后性复贤，令喜又贤，故以为名。大论云：有龙王兄弟，一名姞利，二名阿伽和罗，降雨以时。
		</desc>
	</Doc>
	<Doc>
		<title>尼坻</title>
		<desc>
            此云愿。志求满足曰愿。智论有二种愿：一者可得愿，二者不可得愿。不可得愿者，有人欲量虚空尽其边际，及求时方边际，如小儿见水中月、镜中像，如是等愿，皆不可得。可得愿者，钻木求火，穿地得水，修福得人天中生，及得阿罗汉、辟支佛果，乃至得诸佛法王，如是等，皆名可得愿。愿有下、中、上：下愿今致今世乐因缘；中愿后世乐因缘；上愿与涅盘乐因缘。智论问：佛在世时，众生尚有饥饿，天不降雨，众生困弊；佛不能满一切众生之愿，云何菩萨能满其愿？答：菩萨住于十地，入首楞严三昧，于三千大千世界，或时现初发意，行六波罗蜜，乃至或现出家成佛，利益如是，何况于佛！而佛身有二种：一者真身，二者化身。众生见佛真身，无愿不满。智论问：诸菩萨行业清净，自得净报。何以要须立愿，然后得之？譬如田家得谷，岂复待愿？答：作福无愿，无所树立，愿为导御，能有所成。譬如销金，随师而作，金无定也。又庄严佛界事大，独行功德，不能成故，要须愿力。譬如牛力，虽能挽车，要须御者能有所至。净世界愿，亦复如是。故古德曰：有行无愿，其行必孤；有愿无行，其愿必虚。
		</desc>
	</Doc>
	<Doc>
		<title>尼犍陀若提子等</title>
		<desc>
            尼犍，此翻离系。肇曰：尼犍陀，其出家总名也，如佛法出家名沙门。若提，母名也。其人谓罪、福、苦、乐，本自有定因，要当必受，非行道所能断也。辅行引什肇注与涅盘经，以辨同异。后学详览。天台四念处云：阿毗昙中明三种念处，谓性、共、缘。对破此三外道，有人释性念处，谓观无生浅名，为相深细。观无生，见细法，皆生死苦谛，名性念处。有人专用慧，数缘无生空理，发真断结，得慧解脱罗汉。对破邪因缘、无因缘、颠倒执性、一切智外道也。共念处者，以禅定助道，正助合修。亦名事理共观，发得无漏。三明六通，成俱解脱罗汉。对破根本爱慢，得五神通外道也。缘念处者，缘佛三藏十二部文言，及一切世间名字。所缘处广，非如支佛出无佛世，不禀声教，但以神通以悦众生，不能说法。缘念处人，了达根性，善知四辩，堪集法藏，成无碍大罗汉。对破世间韦陀外道。
		</desc>
	</Doc>
	<Doc>
		<title>尼拘律陀</title>
		<desc>
            又云尼拘卢陀，此云无节，又云纵广。叶如此方柹叶，其果名多勒，如五升瓶大，食除热痰。摭华云：义翻杨柳，以树大子小，似此方杨柳，故以翻之。宋僧传云：译之言易也，谓以所有，译其所无。如拘律陀树，即东夏杨柳，名虽不同，树体是一。
		</desc>
	</Doc>
	<Doc>
		<title>尼剌部陀</title>
		<desc>此云疱裂。严寒所逼，身疱裂也，此二从相。</desc>
	</Doc>
	<Doc>
		<title>尼楼陀</title>
		<desc>或娑陀，晋言灭。法界次第云：灭以灭无为义，结业既尽，则无生死之患累，故名为灭。</desc>
	</Doc>
	<Doc>
		<title>尼罗</title>
		<desc>此云青色，东方甲乙，岁星属木。</desc>
	</Doc>
	<Doc>
		<title>尼罗蔽茶</title>
		<desc>
            西域记云：唐言青藏，记言书事，各有司存。史诰总称，谓尼罗蔽茶。善恶见举，灾祥备着。前汉书明刘歆七略：辑略，辑与集同，师古曰：谓诸书之总要；六艺略，六经也；诸子略；诗赋略；兵书略；术数略，占卜之书；方技略，医药之书。说苑明人臣之行，有六正六邪：一者萌兆未现，见存亡之机，名为圣臣。二者进善通道，功归于君，名为大臣。三者卑身进贤，称古行事，以励主意，名为忠臣。四者明察毕见，终无忧患，名为智臣。五者守文奉法，饮食廉节，名为贞臣。六者国家昏乱而不谕，犯主严颜，言主之过，身死国安，名为直臣。阮瑀论通士，以四奇高人，必有四难之思：言多方者，中难处也；术饶津者，要难求也；意弘博者，情难足也；性明察者，下难事也。阮瑀论质士，以四短遣人，必有四安之报：少言词者，政不烦也；寡知见者，物不扰也；专一道者，思不散也；混蒙薎者，民不备也。
		</desc>
	</Doc>
	<Doc>
		<title>尼民达罗</title>
		<desc>此云地持，山形似海中鱼故。</desc>
	</Doc>
	<Doc>
		<title>尼民陀</title>
		<desc>此云持边。七金外边，护持围绕余六山故。</desc>
	</Doc>
	<Doc>
		<title>尼萨耆</title>
		<desc>出要律仪，旧翻舍堕。声论：尼翻为尽，萨耆为舍。四分：僧有百二十种，分取三十。因财事生，犯贪慢心，强制舍入僧故，名尼萨耆也。</desc>
	</Doc>
	<Doc>
		<title>尼师坛</title>
		<desc>
            或尼师但那，此名坐具，或云随坐衣。业疏，佛言：为身为衣，为卧具，故制畜之，长四广三。更增半磔手者，善见云：令于缕际外增之。十诵云：新者二重，故者四重。十诵云：不应受单者，离宿突吉罗。戒坛经云：尼师坛，如塔之有基也。汝今受戒，即五分法身之基也。良以五分，由戒而成。若无坐具以坐汝身，则五分定慧无所从生。天神黄琼云：元佛初度五人，及迦叶兄弟，并制袈裟左臂，坐具在袈裟下。后度诸众，徒侣渐多。年少比丘，仪容端美，入城乞食，多为女爱，由是制衣角在左肩。后为风飘，听以尼师坛镇上。后外道达摩多问比丘：肩上片布，持将何用？答曰：拟将坐之。达摩多云：此衣既为可贵，有大威灵，岂得以所坐之布而居其上？比丘白佛，由此佛制还以衣角居于左臂，坐具还在衣下，但不得垂尖角，如象鼻羊耳等相。摩得勒伽云：若离宿不须舍。业疏云：受应加云：大德一心念，我比丘某甲，此尼师坛应量作，今受持。
		</desc>
	</Doc>
	<Doc>
		<title>尼陀那</title>
		<desc>此云因缘。妙玄云：修多罗中有人问故，为说是事。毗尼中有人犯是事，故结是戒。一切佛语缘起事，皆名因缘。</desc>
	</Doc>
	<Doc>
		<title>尼陀那</title>
		<desc>
            此云因缘。什曰：力强为因，力弱为缘。肇曰：前缘相生，因也；现相助成，缘也。生曰：因谓先无其事，而从彼生也；缘谓素有其分，而从彼起也。故因亲而缘疏，缘觉根利，通观三世有因有缘，是名因缘。初观过去，无明缘行。言无明者，不了法界，邪见妄执，常在闇冥，故曰无明。因烦恼惑，起于三业，造作诸法，故名为行。由兹惑业，感现五果，识缘名色，六入触受，所谓从行生心。投入母腹，流爱为种，纳想在胎，分别诸法，此名曰识。识但有名，凝滑属色，四七渐坚，故号名色。六根开张，名为六入。从出母胎，至三四岁，对缘取尘，未别苦乐，名之为触。从五六岁，至十二三，受觉苦乐中庸三境，既能了别，故名为受。复从果报，起爱取有三支惑业，成现在因。从十四五，至十八九，贪种种境，如渴求饮，故名为爱。十九已后，年既长大，贪欲转盛，不藉身命，能有所取，故名为取。爱取体同，胜劣有异，驰求诸境，起善恶业，牵生三有，故名为有。由此因故，感于未来二种果报，谓生老死。后阴始起，故名为生；住世衰变，故名为老；最后败坏，故名为死。是十二法，展转能感果故，名因。互相由藉而有，曰缘。因缘相续，则往还无际；若了无明，生死自息，是为缘觉出世之要术也。
		</desc>
	</Doc>
	<Doc>
		<title>尼卫</title>
		<desc>此云里衣。</desc>
	</Doc>
	<Doc>
		<title>尼延底</title>
		<desc>
            此云深入，贪之异名。乐着名贪。能贪之人有二种：一者有力，二者无力。所贪之境，禅门明三种：一、外贪欲，男子缘女人，女人缘男子。二、内外贪欲，外缘男女身相，复缘内身形貌。三、遍一切处贪欲，众生处处着。俱舍明四种：一显色，谓青黄赤白也。二形色，谓长短方圆等。三妙触，四供奉。大论明六种：一着色，若赤若白，若黄若黑。二或着形容，细肤纤指，修目高眉。三或着威仪进止，坐起行住，礼拜俯仰，扬眉顿，亲近按摩。四或着言语，软声美词，应意承旨。五或着细滑，柔肤软肌，热时身凉，寒时体温。六或着人相，若男若女。
		</desc>
	</Doc>
	<Doc>
		<title>泥缚些那</title>
		<desc>或云泥伐散那。西域记：唐言裙。旧曰涅盘僧，讹也。既无带襻，其将服也，集衣为襵，束带以条。襵则诸部各异，色乃黄赤不同。释名云：裙，群也，连接群幅也。</desc>
	</Doc>
	<Doc>
		<title>泥犁耶</title>
		<desc>文句云：地狱此方名。梵称泥犁，秦言无有，无有喜乐、无气味、无欢、无利，故云无有。或言卑下，或言堕落，中阴倒悬，诸根皆毁坏故。或言无者，更无赦处。</desc>
	</Doc>
	<Doc>
		<title>逆路伽耶陀</title>
		<desc>
            应师云：逆路底迦。此云左世。天台曰：此恶论，亦名弟子破师。慈恩云：此翻恶征问。左道惑世，以其所计，不顺世间故也。刘虬云：如此土庄老玄书。故杨雄斥老子曰：槌提仁义，绝灭礼学，吾无取焉。斥庄子曰：齐生死，同富贵，等贵贱，其有惧乎。然此半满两乘，东夏偏弘。邪正二教，西域各习。世尊预鉴，以诫学焉。故十诵云：好作文诵，庄严章句，是可怖畏，不得作。五分云：为知差次会等学书，不得为好废业，不听卜相，及问他吉凶。四分开学诵学书，及学世论，为伏外道故。杂法中，新学比丘开学算法。智论云：习外典，如以刀割泥，泥无所成，而刀自损。言内外典者，二教论云：救形之教称为外，济神之典号为内。又智度有内外两经；仁王辨内外二论；方等明内外两律；百论言内外二道。通源记简两重内外：一约域，二约教。约域，即以世间为内，出世为外。约教，即以治心为内，治身为外。是则儒道之教，纵曰治心，且无出世之理，俱属域内。释氏之教，虽有治身，亦为出世之因，俱属域外。梁陈留处士阮孝绪，字士宗，撰七录十二卷：一、经典，二、传说，三、子兵书，四、文集，五、术伎。此五名为内篇。六、佛法，七、仙道。此二名为外篇。南山以佛道为方外之篇，起于是矣。庄子大宗师，孔子曰：彼游方之外者也，而丘游方之内者也。通源记问：彼既以道为外，今何判属内耶？答：彼且以神仙道德之说，非如周孔治世之教，名为外篇。今以佛教望之，其实域内之谈耳。言儒教者，范晔云：硕德为儒。杨雄云：通天地人曰儒。孔子姓孔名丘，字仲尼，鲁国邹邑平昌阙里人。为鲁司寇，自卫反鲁，删诗书，定礼乐，修春秋，赞易道，以六经为教也。言道教者，随书经籍志云：盖万物之奥，圣人之赜也。老子姓李名耳，字伯阳，谥曰聃，楚苦县厉乡曲仁里人。为周守藏室之吏。西入流沙，为函谷关吏尹喜，说五千言，即道德二经为教也。言释教者，老子西升经云：吾师化游天竺，善入泥洹。符子云：老子之师，名释迦文。释迦所说之法，谓之释教。后汉郊祀志云：佛教以修善慈心为主，不杀生类，专务清尚。又以人死，精神不灭，随复受形，所行善恶，后生皆有报应。所贵行善以练其精神，练而不已，以至无生，而得为佛也。有经书数千卷，以虚无为宗，包罗精粗，无所不统。善为宏阔胜大之言，所求在一体之内，所明在视听之表，玄微深远，难得而测。故王公大人，观生死报应之际，无不懅然自失也。宝王论曰：三教之理，名未始异，理未始同。且夫子四绝中一无我者，谦光之义，为无我也。道无我者，长而不宰，为无我也。佛无我者，观五蕴空，为无我也。上二教门，都不明五蕴，孰辨其四谛？六度万行，圣贤阶级，蔑然无闻。但和光同尘，保雌守静，既慈且俭，不敢为天下先，各一圣也，安用商搉其浅深欤？三教无我明矣！弘明集云：秦景西使，摩腾东来，道畅皇汉之朝，训敷永平之祀。竺法兰之入洛，康僧会之游吴。显舍利于南国，起招提于东都。南山云：自教法东渐，亟涉窊隆，三被屏除，五遭拜伏。此非休明之代，乃是暴虐之君，故使布令，非经国之谟；乖常，致良史之诮。事理难反，还习旧津。初东晋成帝咸康六年，庾冰辅政，帝在幼冲，为帝出诏，令僧致拜。时尚书令何充、谢广等，建议不合拜。往反三议，当时遂寝。安帝元初中，太尉桓玄，上书令拜。尚书令桓谦、中书王谧等，抗谏曰：今沙门虽意深于敬，不以形屈为礼。迹充率土，而趣超方内。是以外国之君，莫不降礼。良以道在则贵，不以人为轻重。寻大法东流，为日谅久。虽风移政变，而弘之不易。岂不以独绝之化，有日用于陶渐，清约之风，无时害于隆平者乎？玄又致书远法师，远着沙门不敬王者论五篇，其事由息。及安帝返政，还崇信奉。有宋刘氏，虽孝武大明六年，暂制拜君，寻依先政。中原元魏太武真君七年，道士寇谦、司徒崔皓，谗于佛法。帝然之。遂灭佛法。逃僧枭斩。后延昙始，顶礼悔过，废经五载，帝被疠疾，遂诛崔氏，还兴佛法。自晋失御中原，国分十六，斯诸伪政，信法不亏。唯赫连，据有夏州，凶暴无厌，以杀为乐。背像背上，令僧礼之。后为天震而死。及葬，又震出之。其子昌袭位，破长安，灭佛法，逢僧斩戮。沙门昙始，被刀不伤，因尔改心。寻为北朝后魏所灭。周武帝初信佛法，后纳道士张宾，及前僧卫元嵩之谗，将除佛教。安师著二教论，抗元九流之教，教止其身，名为外教。三乘之教，教静其心，名为内教。老非教主，易谦所摄。帝闻之，存废理乖，遂双除屏。不盈五载，身殁移隋。炀帝嗣录，改革前朝。虽令致敬，僧竟不屈。唐祖太武出沙汰佛道诏。太宗制拜君亲敕，威秀、道宣等上表，及臣僚书，国议不行。武宗会昌五年，道士刘玄静、赵归真，非毁释氏，沙汰佛寺。六年帝崩。宣帝立，复佛寺，诛刘玄静毁罪。通源记云：或责梁武崇佛，卒有侯景之败者；盖不知业通三世，因缘会遇报还受之义。故文中子曰：诗书盛而秦世灭，非仲尼之罪也；玄虚长而晋室乱，非老庄之罪也；斋戒修而梁国亡，非释迦之罪也。此说明矣。
		</desc>
	</Doc>
	<Doc>
		<title>腻地</title>
		<desc>
            此云依。法华疏云：利物以慈悲入室为首，涉有忍辱为基，济他以忘我为本。能行三法，大教宣通，即世间依止，名为法师。垂裕记云：皆言依者，以内有道法，可为人天依止。依者，凭也。于佛灭后，凭此四人取解故也。涅盘四依品云：有四种人，能护正法，为世所依。初依示为小乘内凡像，故经云：具烦恼性，能知如来秘密之藏。二依示为须陀洹像，三依示为斯陀含、阿那含像，四依示为阿罗汉像。智者云：涅盘四依，义通别圆。若作别义者，如古师云：地前名初依，登地至三地名须陀洹；五地名斯陀含，是第二依；七地名阿那含，是第三依；八地至十地名阿罗汉，是第四依。若作圆义者，准望别教，以住前为初依，十住为二依。又始终判者，五品六根为初依，十住为二依，行向为三依，十地等觉为四依。四果配位，例别可见。此人四依。二行四依。律明：粪扫衣、长乞食、树下坐、腐烂药，此四种行，上根利器所依止故。三法四依，涅盘云：依法不依人；依义不依语；依智不依识；依了义经，不依不了义经。
		</desc>
	</Doc>
	<Doc>
		<title>牛头旃檀</title>
		<desc>
            或云此方无故不翻。或云义翻与药，能除病故。慈恩传云：树类白杨，其质凉冷，蛇多附之。华严云：摩罗耶山，出旃檀香，名曰牛头。若以涂身，设入火坑，火不能烧。正法念经云：此洲有山，名曰高山，高山之峰，多有牛头旃檀。若诸天与修罗战时，为刀所伤，以牛头旃檀涂之即愈。以此山峰，状如牛头，于此峰中生旃檀树，故名牛头。大论云：除摩梨山，无出旃檀。白檀治热病，赤檀去风肿。摩梨山，此云离垢，在南天竺国。
		</desc>
	</Doc>
	<Doc>
		<title>诺健那</title>
		<desc>此云露形神，即执金刚力士也。</desc>
	</Doc>
	<Doc>
		<title>诺矩罗</title>
		<desc>此云鼠狼山。</desc>
	</Doc>
	<Doc>
		<title>沤钵罗</title>
		<desc>亦云优钵，亦云优波陀。此云黛色莲华，又青莲华，龙依此住，从池得名。</desc>
	</Doc>
	<Doc>
		<title>沤和俱舍罗</title>
		<desc>
            此云方便。维摩云：方便以为父。肇师云：方便即智之别用耳。智以通幽穷微，决定法相，无知而无不知，谓之智也。虽达法相，而能不证，处有不失无，在无不舍有，冥空存德，彼我两济，故曰方便。什曰：智度虽以明照为体，成济万行，比其功用，不及方便为父。梵音中有父义。方便有二种：一、解深空而不取相受证，二、以实相理深莫能信受。要须方便诱引群生，令其渐悟。方便义深而功重，故为父也。净名疏云：方便是权智，权智外用，能有成办，如父能营求长成。所言权智，亦名如量智，遍观俗谛，如事数量，则摄一切。又云：方是智所诣之偏法，便是菩萨权巧用之能。巧用诸法，随机利物，故云方便。十八空论云：如量智，即无分别后智，亦名遍智，又名俗智，又名后得智。佛性论云：又此二智，有二种相：一者无著，二者无碍。言无著者，见众生界自性清净，是如理智相也。言无碍者，能通达观无量无边诸世界故，是如量智相也。又如理智为因，如量智为果。言为因者，能作生死及涅盘因；言为果者，由此理故，知于如来真俗等法。又如理智，是清净因；如量智者，是圆满因。清净因者，由如理智，三惑灭尽。圆满因者，由如量智，三德圆满。又如理智，即一心之体为因；如量智，即一心之用为果。二教论云：释氏之教，理富权实。有余不了，称之为权；无余了义，号之为实。由此权实二智，而设权实二教也。北山云：真道焉，可以修身；权道焉，可以御化。真道不可以暂废，故混而不滓；权道不可以久立，故舍而合道也。荆溪云：法华疏中，为显实故，分为三释：谓法用、及门、并秘妙也。今此废二，但取法用者，门论趣入，秘妙开权。今未开权，故缺后释。不取门者，菩萨可入，二乘缺之。于菩萨中，且约当分，复置传入，故且不云。据理亦合用门，一意以当分入，与法用同，故且唯用法用。一意又通秘教，亦可具足用彼三意。论法华方便品：儒诗六义，以思无邪为指归。释教五时，开佛知见是究竟。诚一化之高会，真诸佛之宗极，似太虚而含众色，若渤澥以纳群流。由是管窥义天，蠡酌法海，粗研味乎真诠，岂尘露于达士。初辨品题，次论品义。初辨品题者，经云：诸佛法久后，要当说真实。文既斥其方便，题应号为真实，安以权名而立今品？如将县额以牓州门。又佛起定，即自唱言：诸佛智慧，甚深无量。此乃双叹权实。先达遂云：此华不有则已，有则华果双含；此经不说则已，说则权实双辨。经既双明权实，题那单标方便。由此疑兴，先达相继，共立七义，以伸题意。一，权有显实之功。法在初化，机缘未熟，隐实施权，权掩于实。灵山妙唱，普会权乘，决了声闻法，是诸经之王。彼秘被开，于今成妙，此权既有显实之功，故结集家号善权品。二，名偏义圆。若标真实，则违方便。今品权名虽偏，其实法体圆具，乃彰权实之双美。三，名体俱不转。此有四句，一名转体不转，如云正直舍方便，但说无上道。乃至第四，名体俱不转，如云我等今者真是声闻。名不转故，名方便品。四，显开权绝待。法华开权显实，权外无实。法用能通，当体秘妙。若标真实，但成相待，为彰绝待之功，号方便品。五，彰诠迷之教。祖云：自非今经，谁肯叹此诠迷之教？由指迷染之心，即是自行方便。则知此权，大有诠迷之力。六，施开一致。昔时所施，既施即实之权。今日所开，还开权即是实，乃见施开之不二也。七，拣异昔经。净名报恩，虽皆立方便之名。既是体外之权，岂同今品同体方便。自昔所说，不出此七。先师谓旧覼缕，义失至当。自立附文、原意二义，以伸品题：一、附文者，经家立品附文旨趣，总别须分。何哉？五字首题，法则权实总标，喻乃华果双举。所以三周开显本迹二门，一部之文，并皆不出权实之法。今品若更双立权实之目，则与总题无异。二、原意者，言者所以在意，此经开权显实，意在于权。故云过去诸佛，以无数方便，种种因缘，种种譬喻，而为众生演说诸法，是法皆为一佛乘故，非权无以明实。故令机缘，即于权法以晓真实，故曰不指所开，无由说实，具述施权，意在开也。故记主释开方便，门示真实相云。示，谓指示，指其见实之处。且见实之处在何？在前偏权方便。今日说此方便有真实相，此既即实之方便，乃异昔经之方便，故得秘妙之名。是故经家题名方便。才言方便，即是真实。故身子疑云：何故殷勤称叹方便？则知方便，真开权之总号，诚显实之大名矣！或者问日：今由开权称方便者，净名既未开权，安称方便？既称方便，权何不开？答：彼经言方便者。疏云：此品正明助佛阐扬，善巧权谋，随机利物，令入慧起根，故名方便。虽言方便，机缘当座，乌知所证，亦方便焉。故昔方便之名，权未开矣。次论品义者，吾祖预释品题，乃立法用、能通、秘妙三种方便，今先通示，然后别解。且通示者，此三方便，初二从昔教，后一属今经。初明法用者，疏曰：方者，法也；便者，用也。法有方圆，用有差会。三权是矩是方，一实是规是圆。记云：初约能用三教得名，法是所用，用是能用，虽法之与用，俱通四教，但有方圆差会之殊，故方便之称，从权立名。权不即实，故对昔辨，成体外权，非今品意。文中举圆，即属真实，相对来耳。二名能通者，疏云：又方便者，门也。门名能通，通于所通。方便权略，皆是弄引，为真实作门，真实得显，功由方便，从能显得名。记曰：次第二释，权属能通，三教亦得名为方便。然虽不即以能为圆，作远诠故，所诠之圆，亦带能诠为方便故。故知并非今品意也。又云：今以三诠一，三为一实作诠，故三名能诠，是则前之三教，教行人理，悉为能诠。又云：不破不即，从权入实，故得修名。若于尔前，二味三教，利根菩萨，有显露得；两教二乘，唯秘密得。由得入故，即称为门。三名秘妙者，疏云：方者，秘也；便者，妙也。妙达于方，即是真秘。点内衣里无价之珠，与王顶上唯有一珠，无二无别；指客作人是长者子，亦无二无别。如斯之言，是秘是妙，如经：唯我知是相，十方佛亦然，止止不须说，我法妙难思。故以秘释方，以妙释便，正是今品之意。记云：至第三释，方乃三权，即是一实。指此即实之权，方名今经方便。又云：第三释者，即今品意。但前二释，于昔但得名偏名门，秘而不说。今开其偏门，即圆行也，故云秘妙。显露彰灼，故云真秘。或问：妙乐记云：即权而实，为所依体；即实而权，为当体体。不审第三秘妙之名，为从所依立号，为从当体得名？答：此由当体，即所依体。故云彼秘被开，于今成妙。又云：第上文者，亦开前三，非能非所。及以能通，并开成所。所中善巧，名为方便。故妙方便，异于方法，及能通门。又云：故隔偏之圆，亦有体内方便，故名秘妙。秘妙之名，似同第三，然其意则别。何者？第三乃以开显为妙，此中乃以独圆为妙。此拣今昔，秘妙义异。谛思吾祖，崇建三释，若无初二，岂彰为莲？故华以施权，苟缺第三，乌显华开莲现而显实。礼遍一化，妙彰七轴。非发总持，谁唱斯义？钻仰坚高，嗟叹不足。次别释者，若约部教，初二属昔教，法用能通，皆异体权。后一属今经，秘妙方便，名同体权。定此秘妙方便破显之相。先德彝训，或定为所破，或执是所显。天竺一宗，论同体权，定为所破。一据莲华开喻，原佛出世，意为显实。由机未堪，权施昔教，此譬桃李华也。及至法华，法既纯圆绝妙，遂指莲华而立三喻：一、为莲故华，譬为实施权。盖四时未说施权，此名异体。今无量义，既言从一清净道，施出二三四。收昔异体，为今同体。权既从实而施，故譬为莲故华。第二、华开莲现，此开初句之权华，乃显次句之莲实。故五佛章中，各有开权、显实二科。开权是文叙昔教，以为显实之所。故无量义经之同体，为今法华之所破。第三、华落莲成，此譬废权立实。都废序分即实之权，独立正宗即权之实。次凭权暂用义，权名权暂，用已还废；实名实录，究竟指归。则知十只之权，皆为所破。如心意识既是事权，岂属所显矣！三、准祖师定解，如辅行云：解同体之权髻，与实相之明珠。又义例云：如引法华，部唯一实。文叙昔教，以为所开。既云部唯一实，故同体权，为所破也。余观先德破同体权，一、迷立喻，二、昧开权。初、迷立喻者，为莲故华。如大师云：为十妙故，开出十粗。如为莲故华，此约法体，用在于昔，皆属粗法。云何一以为莲故华？俱喻妙法，乃见能譬，立喻淆混。其次、所况为实施权，始自华严，终乎般若，皆是隔历三谛，俱为法华之实，而施四时三教之权，故名为实施权。若独以此句，喻无量义经，则彰所喻，法缺略矣。二、昧开权者，四时三教，体外化他，机未纯淑，覆权言实，故非究竟，属异体粗。至今方指昔未真实，执教偏情既遣，即知当体本妙。开此化他之法，全是自行之权。权实不二，乃名同体。故祖师云：既显实已，全权是实，不可谓之权非究竟。况祖师云：谁肯以三界有漏识心，而为佛所称赞。既佛所赞，安非所显。次定所显者，南屏一宗，皆谓世尊畴昔久转法轮，所化之机既杂，所施之教不一。虽说三教，不言此是即实之权。虽演圆乘，未云斯是即权之实。权实各逗，大小相隔，是故昔教名异体权。后会灵山，宣妙法华，开昔隐秘之法，为今微妙之教，权实圆融，故名同体。法既粗妙相即，佛化事理俱圆。若为所破，乃成开妙。故记文云：第三释者，即开前二，非能非所，及以能通。并开成所，可证秘妙，非所开矣！其如莲华三喻，辅行等文，复有五师，消释义异：一云对论、自论有殊。若约偏圆相对，异体是所破，同体是所显。例前三教三惑须断，圆教三惑不断。就圆自论，须断四十二品。故同体权，亦属所破。今谓偏圆对论，前三名权，圆教属实，那得对论，却以圆教名同体权，不须破耶？又今开权显实，开偏是圆，正当偏圆对论，反以莲华三喻，谓之圆教自论，破同体权，却显今经都无开权之力乎？二云机情佛意。机情虽开异体，佛意即是同体。今谓夸节唯在今经，佛意非适今也。据此祖意，对机开显，唯局法华，原佛密意，俱遍四时。是则机情佛意，正约昔说。若约昔义，以断今经，其犹欲至湖南，面行塞北，其心虽切，路逾远矣。三云法本自妙，粗由物情。虽开异体之权，其实法体本自微妙，即是同体。今谓如记主云：但开其情，理自复本。又云：开何所开，即彼能覆。既但破能覆之情，奚尝开所迷之法？四云约开竟说，以辅行解同体之权髻，既点迹门流通之经，此约已开异体，成同体竟。今谓安乐行品，文虽在后，喻乃显前。特点正宗，开粗显妙，斯言无旨，徒虚语耳。五云同体为所开者，意彰异体亦不可破。此语孟浪，吾惊怖其言，犹河汉而无极也。今核昔人，由昧山家诸部文义，致论开权，词繁理寡。今鳞比诸文，令冰解冻释，殊涂同归。初释喻，旧辨莲华，或专喻妙，或兼比粗。今究所喻既有权实，乃显能喻亦通粗妙。今先分所喻权实，后辨能喻粗妙。分权实者，提挈纲要，大有五义：一、因果，二、九一，三、今昔，四、真俗，五、本迹。初，因果分者。以十界中，前七如是属因，是权。果报二如是为实。二，九一分权实。妙玄云：余华粗，喻九法界十如是因果。此华妙，喻佛法界十如是因果。三，约今昔分者。以昔为权，将今为实。故妙玄云：一为莲故华，譬为实施权；虽说种种道，其实为佛乘。四，约真俗分者。空智照真为实，假智照俗为权，中智双照为亦权亦实，中道双亡为非权非实。故妙乐云：以对昔故，须为四句。通论大纲，法相虽尔，别论今品，唯在第三，亦权一半，名方便品。五，约本迹分者。如私序云：指久远之本果，喻之以莲；会不二之圆道，譬之以华。权实虽通五义，今唯约界，及与部教，以论开权矣。次明能喻粗妙者，玄义序乎莲华：一、为莲故华，譬为实施权；二、华敷譬开权，莲现譬显实；三、华落譬废权，莲成譬立实。当历三喻，引而伸之。且夫莲华之喻，唱出今经，本况妙法。而天台以初为莲故华一句，既譬为实施权。约此法体，用在昔时，华喻粗法。故妙玄云：又诸教权实未融，为权；既融开权显实，为实。由昔赴机，权掩于实，乃名异体。由是今经破此偏情，乃云：虽说种种道，其实为佛乘。世尊既谈为实施权，吾祖遂立为莲故华之喻。据此说，在今经才唱为实施权，利根便知此权即实。由无量义，曾闻此权从实生故，已破异体之见，但未开显。钝根须假第二句，华敷譬开权，莲现譬显实。故曰：开方便门，示真实相。记主释曰：指实为权，权掩于实，名方便门闭。今指权为实，于权见实，名方便门开。此点法用能通，俱成秘妙。三、华落譬废权，莲成譬立实。又云：正值舍方便，但说无上道。此由四时三教，当体秘妙，开已无外，粗法不存，义当于废。约法虽开废同时，约喻乃先开后废。故分三句，彰始终之有序。二、释经云：开方便门，示真实相。昔人引证，开同体权，须晓祖师二处引用，疏证能通方便，此取门义，从前三教能通之门，入于圆所，故曰开方便门。记主遂云：于昔但得名偏名门，非谓于彼己明开门。若玄义中证开权者，既于方便即见真实，故以此证开权相焉。三、释辅行解同体之权髻，与实相之明珠。由安乐行，约王赏赐，喻佛授道。昔机与魔共战，微有其功，但赐禅定解脱之法，如赏田宅。法华大破魔网，至一切智，如王解髻明珠赐之。昔时权掩于实，如髻覆珠，就机不知是权，喻异体闭。今经赴机，指昔三教权法，全是秘妙方便。故决声闻之法，即是诸经之王。经既以王喻佛，约佛开异体时，无非同体，故曰解同体之权髻矣。四、释义例。如引法华，部唯一实，文叙昔教，以为所开。天竺引此部唯一实，证破同体。今谓所叙粗法，既点为妙，权实相即，能所圆融，故谓法华唯一实耳。五、释科目。五佛章门，皆有开权显实二科。前四则先开权，次显实。今佛乃先显实，次开权。天竺乃谓开权是文叙昔教，显实乃破同体权。今谓才开权时，意已显实。但约说次第，开权言未显实，显实方晓开权。立言垂范，遂分二科。故法明讲主云：言无并出，语不顿施，殊有旨哉！余慕法王之遗教，学而时习之。遂括古今之论，以究权实之道。虽不足品藻渊流，庶亦无乖商搉。编赠后贤，愿开佛慧。
		</desc>
	</Doc>
	<Doc>
		<title>盘那寐</title>
		<desc>
            名出声论，或名盘谈，讹云和南，皆翻我礼。或云那谟悉羯罗，此云礼拜。今谓礼之与拜，名有通局长短。经曰：礼者，履也。进退有度，尊卑有分，谓之礼。礼记云：礼也者，犹体也。体不备君子，谓之不成人。故孔子云：非礼勿视，非礼勿听，非礼勿言，非礼勿动。是则凡所施为，皆须合礼，此显礼名通也。白虎通云：人之相拜者何？所以表情见意，屈节卑礼尊事者也，拜之言服也。故周礼明九拜，此显拜名局也。若依释氏，如南山云：四仪若无法润，乃名枯槁众生。故天台明四种三昧之法，是知四仪法则名礼，身业恭敬名拜，此亦礼通拜局。今此翻译，礼即是拜。故大论云：礼有三种：一者口礼；二者屈膝，头不至地；三者头至地，是为上礼。一、口礼者，如合掌问讯也。观音义疏云：此方以拱手为恭，外国以合掌为敬。手本二边，今合为一，表不散诞，专至一心。僧祗律云：礼拜不得如哑羊，当相问讯。尔雅云：讯，言也。地持论云：当安慰舒颜，先语平视，和色正念，在前问讯。善见论云：比丘到佛所，问讯云：少病少恼，安乐行不？二、屈膝者，即互跪也。音义指归云：不合云胡跪。盖梵世遗种，居五竺间，岭之北，诸戎羌胡。今经律多翻互跪，以三处翘耸，故名互跪，即右膝着地也。涅盘疏明三义：一、右膝有力，跪能安久；二、右膝有力，起止便易；三、右膝躁动，着地令安。若两膝着地，则名长跪。毗奈耶云：尼女体弱，互跪要倒，佛听长跪。三、头至地者，即五体投地。故大论云：人之一身，头最为上，足最为下。以头礼足，恭敬之至。辅行云：准地持阿含，皆以双膝、双肘及顶至地，名五体投地，亦名五轮，五处圆故。又勒那三藏，明七种礼：一、我慢礼，谓依位次，无恭敬心；二、唱和礼，高声喧杂，词句混乱；三、恭敬礼，五轮着地，捧足殷勤；四、无相礼，深入法性，离能所相；五、起用礼，虽无能所，普运身心，如影普遍，礼不可礼；六、内观礼，但礼身内法身真佛，不向外求；七、实相礼，若内若外，同一实相。西域记云：致敬之式，其仪九等：一、发言慰问，二、俯首示敬，三、举手高揖，四、合掌平拱，五、屈膝，六、长跪，七、手膝踞地，八、五轮俱屈，九、五体投地。凡斯九等，极唯一拜，跪而赞德，谓之尽敬。舍利弗问经，佛言：作供养，应须偏袒，以便作事。福田时，应覆两肩，现田纹相。不拜王论：有五戒信士，见神不礼。王曰：何为不礼？曰：恐损神故。王曰：但礼。信士乃礼，其神形仪粉碎。又迦昵色迦王，受佛五戒，曾神祠中礼，神像自倒。后守神者，作佛形像，在神冠中。王礼不倒，怪而问之，曰：冠中有佛像。王大喜，知佛最胜而恕之。又感通录云：唐蜀川释宝琼，出家斋素，读诵大品，本邑连比什邡并是米族。初不奉佛，沙门不入其乡，故老女妇，不识者众。琼思拔济，待其会众，便往赴之，不礼而坐。道党咸曰：不礼天尊，非沙门也。琼曰：邪正道殊，所奉各异，天上礼我，我何得礼老君乎？众议纷纭，琼曰：吾若下礼，必贻辱也。即礼一拜，道像连座动摇不安。又礼一拜，反倒狼藉在地。遂合众礼琼，一时回信。梵网经云：出家人法，不向国王礼拜，不向父母礼拜，六亲不敬，鬼神不礼。西域记云：昔有德光论师，天军接见慈氏，谓非出家之形，长揖不理。问：何缘不轻比丘，普礼四众？荆溪释曰：菩萨化缘，法无一准，唯利是务，故设斯仪，是众生理，与果理等。故礼生礼佛，其源不殊，欲令众生，生慕果愿。果愿者何？我等但理，彼尚故礼，况证果理，而不尊高。又云：汝等皆行菩萨道，当得作佛，岂非击我？令修圆因，此约现在顺从者也。问：内怀不轻之解，外敬不轻之境，安弃飞禽之真性，而忽走兽之本源乎？答：人识义方，可以击发，异类无知，徒劳劝信。不礼之旨，其在兹欤，不轻礼俗，谨闻命矣！何故方丈僧拜维摩？故彼经曰：维摩居士即入三昧，令此比丘自识宿命，发菩提心。于是诸比丘稽首礼维摩诘足。天台问曰：出家何以礼俗？答：入道深恩，碎身莫报，此诸比丘，方行大道，岂存小仪？又涅盘云：有知法者，若老若少，故应供养恭敬礼拜。入大乘论云：被法服菩萨，方便随顺，得礼白衣，敬之如佛。是则法非一，可否在人，有益须礼，当亡身以奉法。有损宜止，应逆命以利君。何哉？赫连，据有夏州，凶暴无厌，以杀为乐。绘像服身，抑僧令拜，遂为上天雷震而死。斯乃暴虐之主，诚非圣明之君。不遵付嘱之言，故违委寄之道。宁知千圣立法，万古同风，安以朝觐之礼，而责山林之士。恐后进以未知，遂濡毫而录示。
		</desc>
	</Doc>
	<Doc>
		<title>盘太子</title>
		<desc>此出楞伽。若大乘入楞伽，则云石女儿。</desc>
	</Doc>
	<Doc>
		<title>盘陀</title>
		<desc>此云二十八肘，华严大数增至百二十五。见阿僧祗品。</desc>
	</Doc>
	<Doc>
		<title>袍休兰罗</title>
		<desc>汉言大宝，即多宝佛，出萨昙分陀利经。</desc>
	</Doc>
	<Doc>
		<title>毗跋耶斯</title>
		<desc>
            此云四念处。念即是观，处即是境。智论释曰：初习善法，为不失故，但名念；能转相转心，故名为想；决定智无所疑，故名智。大经云：更有新医，从远方来，晓八种术，谓四枯四荣。言四枯者，人于五阴起四倒见，于色计净，于受计乐，想行计我，心起常见。故令修四念处，破其四倒。初观身不净，一切色法，名之为身，己名内身，眷属及他名外身，若己若他名内外身。此三种色，大论明五种不净：一、生处，是身为臭秽，不从莲华生，亦不从薝卜，又不出宝山。二、种子不净，是身种不净，非余妙宝物，不由净白生，父母邪想有。三、自性不净，地水火风质，能变为不净，倾海洗此身，不能令香洁。四、自相不净，种种不净物，充满于身内，常流出不止，如漏囊盛物。五、究竟不净，审谛观此身，终必归死处，难御无反复，背恩如小儿。二、观受是苦，意根受名内受，五根受名外受，六根受名内外受。于一根有顺受、违受、不违不顺受。于顺生乐受，于违生苦受，于不违不顺生不苦不乐受。乐受是坏苦，苦受是苦苦，不苦不乐受是行苦。诸受粗细，无不是苦。三、观心无常。心王不住，体性流动，今日虽存，明亦难保。山水溜，斲石光；若不及时，后悔无益。四、观法无我。法名轨则，有善法、恶法、无记法，人皆约法计我，我能行善、行恶、行无记。此等法中，求我决不可得。龟毛兔角，但有名字，实不可得。故经云：起唯法起，灭唯法灭。但是阴法起灭，无人无我，众生寿命，是名无我。此说别相念处，总相念处者，缘一境总为四观，此中应四句料简，一、境别观别，二、境别观总，三、境总观别，四、境观俱总，是总相念处。若作一身念处观，或总二阴，乃至总五阴，是名境总观别也。受心法念，亦复如是。阿毗昙中，明三种念处，谓性、共、缘，对破三种外道。四教义云：一、性念处。智论云：性念处是智慧性；观身智慧是身念处，受心法亦如是。解者不同，有但取慧数为智慧性，即是性念处。南岳师解观五阴理性，名性念处。故杂心偈：是身不净相，真实性常定，诸受及心法，亦复如是说。二、共念处。智论云：观身为首，因缘生道，若有漏、若无漏；受心法念处亦如是。解者不同，有师解云：共善五阴，诸善心数法，合明念处。若南岳师解，即是九想、背舍、胜处，诸对治观门，助正道开三解脱故，名为共念处。故经云：亦当念空法，修心观不净，是名诸如来，甘露灌顶药。三、缘念处。有师解通一切所观境界，皆名缘念处观；有言十二因缘境；有言慈悲所缘境。若南岳师解：缘佛教说，所诠一切阴入界，四谛、事理、名义、言语、音词、因果、体用，观达无碍，能生四辩。于一切法，心无所碍，成无疑解脱，是缘念处观也。若依大乘以明四荣。如后分云：阿难！如汝所问佛涅盘后依何住者？阿难！依四念处严心而住。观身性相同于虚空，名身念处；观受不在内外，不住中间，名受念处；观心但有名字，名字性离，名心念处；观法不得善法，不得不善法，名法念处。华手经云：一切诸法皆名念处，何以故？一切诸法常住自性，无能坏故。斯乃即法是心，即心是法，皆同一性，性岂能坏乎？
		</desc>
	</Doc>
	<Doc>
		<title>毗怛迦</title>
		<desc>此云寻。</desc>
	</Doc>
	<Doc>
		<title>毗佛略</title>
		<desc>此云方广。妙玄云：此从所表为名，方广之理。正理为方，包富名广。</desc>
	</Doc>
	<Doc>
		<title>毗伽罗</title>
		<desc>
            章安疏曰：此云字本。河西云：世间文字之根本，典籍音声之论。宣通四辩，诃责世法，赞出家法。言词清雅，义理深邃。虽是外论，而无邪法，将非善权大士之所为也。故以此论，喻方等经。三藏传云：其音不正，正云毗耶羯剌諵。此翻为声名记论，以其广纪诸法能诠，故名声名记。成劫初，梵王说百万颂。住劫初，帝释略为十万颂。
		</desc>
	</Doc>
	<Doc>
		<title>毗诃罗</title>
		<desc>此云游行处，谓僧游履处也。</desc>
	</Doc>
	<Doc>
		<title>毗岚</title>
		<desc>
            亦云随蓝，此云迅猛风。大论云：八方风不能动须弥山，随岚风至，碎如腐草。佛地论：明八风，得可意事名利，失可意事名衰；不现诽拨名毁，不现赞美名誉；现前赞美名称，现前诽拨名讥；逼恼身心名苦，适悦身心名乐。净名疏云：行坚固慈者，则心如金刚，成真慈心，不为界内外八风之所毁损。荆溪云：外无八相，祗是违顺真中不同，故与内别。
		</desc>
	</Doc>
	<Doc>
		<title>毗勒</title>
		<desc>此云箧藏。大论云：毗勒有三百二十万言，佛在世时，大迦旃延之所造。佛灭度后，人寿转减，忆识力少，不能广诵。诸得道人，撰为三十八万四千言，论未到此土。</desc>
	</Doc>
	<Doc>
		<title>毗梨耶</title>
		<desc>
            法界次第云：秦言精进欲乐。勤行善法，不自放逸，谓之精进。精进有二种：一者身精进，二者心精进。若身勤修善法，行道、礼诵、讲说、劝助、开化，是为身精进。若心勤行善道，心心相续，是为心精进。复次勤修施戒善法，是为身精进。勤修忍辱禅定智慧，是为心精进。止观引旧云：精进无别体，但督众行。义而推之，应有别体。例无明通入众使，更别有无明，今且寄诵经勤策其心，以拟精进，昼夜不亏，乃得滑利，而非三昧慧。唯识论云：勇扞为性。疏云：勇而无怯，自策发也；扞而无惧，耐劳倦也。陈氏云：精其心，进其志。大集：佛言：精进有二种：一始发精进，二终成精进。菩萨以始发精进，习成一切善法：以终成精进，分别一切法不得自性。法句经云：若能心不起，精进无有涯。
		</desc>
	</Doc>
	<Doc>
		<title>毗流波叉</title>
		<desc>大论云：秦言杂语，主诸龙，及富楼多那。光明疏云：西白银埵，王名毗留博叉。又翻非好报，又翻恶眼，亦翻广目。</desc>
	</Doc>
	<Doc>
		<title>毗流离</title>
		<desc>大论云：秦言增长，主弓盘茶，及薜荔多。光明疏云：南琉璃埵，王名毗留勒叉。亦翻免离。</desc>
	</Doc>
	<Doc>
		<title>毗卢释迦</title>
		<desc>西域记云：旧曰毗流离王，讹也。</desc>
	</Doc>
	<Doc>
		<title>毗卢遮那</title>
		<desc>
            辅行曰：此云遍一切处。烦恼体净，众德悉备，身土相称，遍一切处。唯识论云：一自性身，谓诸如来，真净法界，受用变化，平等所依，离相寂然，绝诸戏论，具无边际真实功德，是一切法平等实性，即此自性，亦名法身。光明玄云：法名可轨，诸佛轨之而得成佛。故经言诸佛所师，所谓法也。摩诃衍论云：克其法身，真实自体，湛湛绝虑，寂寂名断，能为色相作所依止。今问：寂寂名断，安名法身？答：法实无名，为机诠辩，召寂寂体，强称法身。问：湛湛之体，当同太虚？答：凡所有相，皆是非相。觉五音如谷响，知实无声，了万物如梦形，见皆非色。空有不二，中道昭然，不可闻无，谓空断绝。
		</desc>
	</Doc>
	<Doc>
		<title>毗啰拏羯车婆</title>
		<desc>
            此云龟。尔雅明十种之龟。庄子曰：宋元君梦人被发曰：予为清江使者河伯，被渔者预且得予。元君使人占之曰：此神龟也，乃召预且。预且钓得白龟五尺，使献之，乃刳之以卜，七十钻而无遗策。仲尼曰：龟能梦于元君，不能避预且之网；智能七十钻而无遗策，不能避刳肠之患。如是则智有以神，智有所不及也。法句经云：昔有道人，河边学道，但念六尘，心无宁息。龟从河出，水狗将啖龟，龟缩头尾四脚，藏于甲中，不能得便。狗去还出，便得入水。道人因悟：我不及龟，放恣六情，不知死至。
		</desc>
	</Doc>
	<Doc>
		<title>毗摩恒迦</title>
		<desc>此云有障碍神山。</desc>
	</Doc>
	<Doc>
		<title>毗摩质多</title>
		<desc>文句：此云净心，亦云种种疑，即舍脂父也。</desc>
	</Doc>
	<Doc>
		<title>毗摩质多</title>
		<desc>此云高远。</desc>
	</Doc>
	<Doc>
		<title>毗柰耶</title>
		<desc>
            或毗尼。什师云：毗尼，秦言善治。谓自治淫怒痴，亦能治众生恶也。圆觉钞云：此云调伏，谓调练三业，制伏过非。调练通于止作，制伏唯明止恶。就所诠之行，彰名调伏之藏。四教义云：此翻灭，谓佛说作无作戒，能灭身口之恶，是故云灭。圆觉略钞云：灭有三义：一灭业非，二灭烦恼，三得灭果。南山云：毗尼翻灭，从功能为名，非正译也。正翻为律，律者，法也。从教为名，断割重轻，开遮持犯，非法不定。俗有九流，法流居一，故世律法，皆约刑科。道与俗违，刑名乃异，至于处断，必依常法。谷响云：以此方法律之名，翻彼土柰耶之语。律者，诠也。诠量轻重犯不犯等。风俗通曰：皋陶谟虞造律。律，训诠、训法。尚书大传曰：丕天之大律。注云：奉天之大法。法，亦律也。此方律名，起于舜世，汉萧何以为九章，渐分轻重委悉也。西域记云：毗柰耶藏，旧讹云毗那耶。
		</desc>
	</Doc>
	<Doc>
		<title>毗婆阇婆提</title>
		<desc>此云分别论。</desc>
	</Doc>
	<Doc>
		<title>毗婆沙</title>
		<desc>此云广解，正云鼻婆沙，此云种种说，又云分分说。总有三义：广说、胜说、异说。</desc>
	</Doc>
	<Doc>
		<title>毗婆舍那</title>
		<desc>此云观。涅盘云：毗婆舍那，名为正见，亦名了见。名为能见，名曰遍见，名次第见，名别相见，是名为慧。</desc>
	</Doc>
	<Doc>
		<title>毗婆尸</title>
		<desc>亦名维卫，此云胜观。俱舍云：三无数劫满，逆次逢胜观。燃灯宝髻佛，初释迦牟尼。此由释尊于胜观佛，初种相好，故毗婆尸，为七佛首。以赞弗沙精进力故，超九大劫，故至于今，过九十一大劫也。</desc>
	</Doc>
	<Doc>
		<title>毗舍阇</title>
		<desc>亦云毗舍遮，又云毕舍遮，又云毗舍支，又臂舍柘。此云啖精气，啖人及五谷之精气。梁言颠鬼。</desc>
	</Doc>
	<Doc>
		<title>毗舍浮</title>
		<desc>翻遍一切自在。药王药上经云：庄严劫中，最后一佛。</desc>
	</Doc>
	<Doc>
		<title>毗舍佉</title>
		<desc>或鼻奢佉。此云别枝，即是氐宿，以生日所值宿为名。</desc>
	</Doc>
	<Doc>
		<title>毗世</title>
		<desc>此云胜异论。即六句义，于实句中有九法，地水火风空时方等。计积极微以成器世间，此外道计极微常住不灭。</desc>
	</Doc>
	<Doc>
		<title>毗首羯磨</title>
		<desc>正理论音云：毗湿缚羯磨，此云种种工业，西土工巧者，多祭此天。</desc>
	</Doc>
	<Doc>
		<title>毗耶离</title>
		<desc>
            亦名维耶离，鞞舍隶，吠舍离。此云广严。西域记云：吠舍厘国，旧讹曰毗舍离。什师云：毗言稻，土之所宜也。离耶言广严，其地平正庄严。净名略疏云：此云广博严净，其国宽平，名为广博。城邑华丽，故名严净。有师翻为好稻，出好粳粮，胜于余国故也。有言好道，国有道砥直。有言好道，其国人民，好乐正道，自敦仁义，不须君主，五百长者共行道法，率土人民莫不归悦。
		</desc>
	</Doc>
	<Doc>
		<title>毗遮罗</title>
		<desc>
            此云伺。藏疏云：寻谓寻求，伺谓伺察。心之粗性，名之为寻；心之细性，名之为伺。论云：入三摩地有三种：一、有寻伺，谓初禅及未至定也；二、无寻唯伺，谓中间禅也。大梵六天，即中间定力所感。三、无寻无伺，谓二禅近分，乃至非非想天。寻伺亦名觉观。智论问：有觉有观，为一法，为是二法耶？答：二法。粗心初念，是名为觉；细心分别，是名为观。譬如撞钟，初声大时名为觉，后声细欲名为观。问曰：如何毗昙说：欲界乃至初禅，一心中觉观相应。今云何言：粗心初念名为觉，细心分别名为观。答曰：二法虽在一心，二相不俱。觉时观不明了；观时觉不明了。譬如日出，众星不现。一切心心数法，随时受名，亦复如是。
		</desc>
	</Doc>
	<Doc>
		<title>蜱罗尸</title>
		<desc>或闭尸，此云肉团。见经音义。</desc>
	</Doc>
	<Doc>
		<title>频那夜迦</title>
		<desc>旧云频那，是猪头；夜迦，是象鼻，此二使者。</desc>
	</Doc>
	<Doc>
		<title>频婆</title>
		<desc>此云相思果，色丹且润。</desc>
	</Doc>
	<Doc>
		<title>频婆娑罗</title>
		<desc>或名瓶沙王，此云摸实，身摸充实。又翻形牢，亦云影坚。影谓形影，皆取体分强壮之义。频婆，或云频毗，此翻颜色。娑罗，此云端正，或翻色像殊妙王。</desc>
	</Doc>
	<Doc>
		<title>颇梨</title>
		<desc>或云塞颇胝迦，此云水玉，即苍玉；或云水精，又云白珠。刊正记云：正名坡致迦，其状似此方水精，然有赤有白。大论云：譬如过千岁冰，化为颇梨。</desc>
	</Doc>
	<Doc>
		<title>颇罗</title>
		<desc>此云果。</desc>
	</Doc>
	<Doc>
		<title>颇罗</title>
		<desc>秦言果。大品颇字门，入诸法遍不可得故。论曰：即知一切法，因、果空故。华严唱娑颇字，名化众生究竟处。疏云：即遍满果报。</desc>
	</Doc>
	<Doc>
		<title>颇罗堕</title>
		<desc>
            姓也。真谛云捷疾，亦云利根，或广语。本行集，翻重幢。婆罗门凡十八姓，此居其一。或云宾度罗跋罗堕阇。感通传云：今时有作宾头卢圣僧像，立房供养，亦是一途。然须别施空座，前置碗钵。至僧食时，令大僧为受。不得以僧家盘盂设之，以凡圣虽殊，俱不触僧食器。若是俗家，则随俗所设。恐僧不知，附此编出。
		</desc>
	</Doc>
	<Doc>
		<title>婆蹉富罗</title>
		<desc>婆蹉，翻犊；富罗，翻子。上古有仙，染犊生子，自后种姓，皆名犊子。此部计我，非是即蕴，亦不离蕴，而有实我，律本不来。大集云：皆说有我，不说空相，犹如小儿，是故名为婆蹉富罗。</desc>
	</Doc>
	<Doc>
		<title>婆阇尼娑婆啉</title>
		<desc>
            此云声音。法界次第云：音者，诠理之声谓之音。佛所出声，凡有诠辩，言辞清雅，闻者无厌，听之无足。能为一切，作与乐拔苦因缘。莫若闻声之益，即是以慈修口。故有八音：一、极好音，二、柔软音，三、和适音，四、尊慧音，五、不女音，六、不误音，七、深远音，八、不竭音。楞严经云：此方真教体，清净在音闻；欲取三摩提，实以闻中入。大论云：菩萨音声，有恒河沙等之数。佛音声所到，无有限数。如密迹经中所说，目连试佛音声，极至西方，犹闻佛音，若如对面。问：若尔者，佛常在国土聚落，说法教化。而阎浮提内人，不至佛边，则不得闻。何以知之？多有从远方来，欲听说法者故。答：佛音声有二种：一为口密音声，二为不密音声。密音声先已说，不密音声，至佛边乃闻。是亦有二种弟子：一为出世圣人，二为世间凡夫。出世圣人，如目犍连等，能闻微密音声。凡夫人，随其所近乃闻。大论云：是佛菩萨音声有三种：一者，先世种善音声因缘故，咽喉中得微妙四大，能出种种妙好远近音声，所谓一里、二里、三里、十里、百千里，乃至三千大千世界，音声遍满。二者，神通力故，咽喉四大出声，遍满三千大千世界，及十方恒河沙世界。三者，佛音声，常能遍满十方虚空。问：若佛音声常能遍满，今众生何以不得常闻？答：众生无量劫以来，所作恶业覆，是故不闻。譬如雷电霹雳，聋者不闻，雷声无减。佛亦如是，常为众生说法，如龙震大雷声，众生罪故，自不得闻。声有八转：一体，二业，三具，四为，五从，六属，七于，八呼。七转常用，呼声用稀，故但云七也。西域国法，欲寻读内外典籍，要解声论八转声，方知闻义分齐；一、补沙，此是直指陈声，如人斫树，指说其人，即今体声。二、补卢衫，是所作业声，如所作斫树，故云业也。三、补虑崽挐，是能作具声，如由斧斫，故云具也。四、补卢沙耶，是所为声，如为人斫，故云为也。五、补卢沙，是从声，如因人造舍等，故云从也，从即所因故。六、补卢杀娑，是所属声，如奴属主，故云属也。七、补卢铩，是所于声，如客依主，故云于也，于即依义。八、稧补卢沙，是呼召之声，故云呼也。又诸咒中，若二字合为一声，名为二合，如云娑他，及怛多等。或以三字连声，合为一字急呼之，名为三合，如鲁奄，及拘卢奢等。汉书曰：声者，宫、商、角、征、羽也。钩隐图云：声属阳，律属阴。杨子云：声生于日，律生于辰也。
		</desc>
	</Doc>
	<Doc>
		<title>婆伽</title>
		<desc>秦言破。大品婆字，入诸法破坏不可得故。论曰：知一切法不可得破相。华严唱婆字时，名一切智宫殿圆满庄严。疏云：即可破坏性圆满之言，不空译为道场。</desc>
	</Doc>
	<Doc>
		<title>婆伽婆</title>
		<desc>
            应法师云：薄伽梵，总众德至尚之名也。大论云：一名有德；二名巧分别诸法；三名有名声，无有得名声如佛者；四能破淫怒痴。新云薄伽梵，名具六义。佛地论曰：薄伽梵声，依六义转。一自在，二炽盛，三端严，四名称，五吉祥，六尊贵。颂曰：自在炽盛与端严，名称吉祥及尊贵，如是六德义圆满，是故彰名薄伽梵。其义云何？谓如来永不系属诸烦恼故，具自在义。猛焰智火所烧炼故，具炽盛义。妙三十二大士相等所庄饰故，具端严义。一切殊胜功德圆满，无不知故，具名称义。一切世间亲近供养，咸称赞故，具吉祥义。具一切德，常起方便，利益安乐一切有情，无懈废故，具尊贵义。唐奘法师明五种不翻：一、秘密故不翻，陀罗尼是；二、多含故不翻，如薄伽梵含六义故；三、此无故不翻，如阎浮树；四、顺古故不翻，如阿耨菩提，实可翻之，但摩腾已来，存梵音故；五、生善故不翻，如般若尊重，智慧轻浅，令人生敬，是故不翻。
		</desc>
	</Doc>
	<Doc>
		<title>婆诃</title>
		<desc>此云篅，盛谷圆也，篅受二十斛。俱舍云：頞部陀寿量，如一婆诃麻，百年除一尽，此言一篅二十斛麻。百年之间，除去一升，除尽麻时，頞部寿满也。</desc>
	</Doc>
	<Doc>
		<title>婆诃迦罗</title>
		<desc>大论云：赤华树。</desc>
	</Doc>
	<Doc>
		<title>婆梨耶</title>
		<desc>此云妇。说文：妇与己齐者，妇服也。从女持帚，洒扫也。或称命妇者，夫尊于朝，妻荣于室。</desc>
	</Doc>
	<Doc>
		<title>婆里旱</title>
		<desc>梁云力士。又梵云末罗。此云力。言力士者，梵本无文，译人义立。</desc>
	</Doc>
	<Doc>
		<title>婆利</title>
		<desc>或盎句奢，翻曲钩。</desc>
	</Doc>
	<Doc>
		<title>婆利师迦</title>
		<desc>亦云婆师迦，又云婆使迦，此云夏生华。又翻雨华，雨时方生，故曰雨华。</desc>
	</Doc>
	<Doc>
		<title>婆罗</title>
		<desc>
            隋言毛道。谓行心不定，犹如轻毛，随风东西。魏金刚云：毛道凡夫。应法师云：婆罗，此云愚。梵音相近，译人致谬。正言婆罗必栗托仡那，此翻愚异生，愚痴闇冥，无有智慧。但起我见，不生无漏。亦名婴愚凡夫。凡夫者，义译也。梵言婆罗必利他伽阇那，此云小儿别生，以痴如小儿，不同圣生也。
		</desc>
	</Doc>
	<Doc>
		<title>婆罗</title>
		<desc>
            此云坚固。北远云：冬夏不改，故名坚固。西域记云：其树类斛，而皮青白，叶甚光润，四树特高。华严音义，翻为高远。其林森耸，出于余林也。后分云：娑罗林间，纵广十二由旬，天人大众，皆悉遍满。尖头针峰，受无边众，间无空缺，不相障蔽。大经云：东方双者，喻常、无常；南方双者，喻乐、无乐；西方双者，喻我、无我；北方双者，喻净、不净。四方各双，故名双树，方面皆悉一枯一荣。后分云：东方一双，在于佛后；西方一双，在于佛前；南方一双，在于佛足；北方一双，在于佛首。入涅盘已，东西二双，合为一树；南北二双，亦合为一。二合皆悉垂覆如来，其树惨然，皆悉变白。
		</desc>
	</Doc>
	<Doc>
		<title>婆罗门</title>
		<desc>
            普门疏云：此云净行。劫初种族，山野自闲，故人以净行称之。肇曰：秦言外意。其种别有经书，世世相承，以道学为业。或在家，或出家，多恃己道术，我慢人也。应法师云：此讹略也。具云婆罗贺磨拏，义云承习梵天法者。其人种类，自云从梵天口生，四姓中胜，独取诸经中梵志，即同此名。正翻净裔，称是梵天苗裔也。
		</desc>
	</Doc>
	<Doc>
		<title>婆那</title>
		<desc>正言饭那，此云林，丛木曰林。杂阿含：佛告阿难：汝遥见彼青色丛林否？唯然已见。是处名曰优留曼茶山。如来灭后百岁，有商人子名曰优波掘多，当作佛事，教授师中，最为第一。</desc>
	</Doc>
	<Doc>
		<title>婆舍跋提</title>
		<desc>或波罗尼密。大论云：秦言他化自在。此天夺他所化，而自娱乐，故言他化自在。亦名化应声天。别行疏云：是欲界顶天，假他所作，以成己乐。即魔王也。</desc>
	</Doc>
	<Doc>
		<title>婆薮</title>
		<desc>
            方等陀罗尼经云：尔时婆薮从地狱出，将九十二亿罪人，来诣娑婆世界。十方亦然。于时文殊师利语舍利弗：此诸罪人，佛未出时，造不善行，经于地狱，因于华聚放大光明，承光而出。婆者言天，薮言慧。云何天慧之人，地狱受苦。又婆言广，薮言通；又婆言高，薮言妙；又婆言断，薮言智；又婆言刚，薮言柔；又婆言慈，薮言悲。
		</desc>
	</Doc>
	<Doc>
		<title>婆薮盘豆</title>
		<desc>
            西域记云：伐苏畔度，唐言世亲。旧曰婆薮盘豆，译曰天亲，讹谬。言天亲者，菩萨乃是毗纽天亲，故云天亲。于说一切有部出家受业，本自北印度至于此也。无著命其门人，令往迎候，至此伽蓝，遇而会见。无著弟子，止户牖外。夜分之后，诵十地经，世亲闻已，感悟追悔，甚深妙法，昔所未闻。毁谤之愆，源发于舌，舌为罪本，今宜断除。即执铦刀，将自断舌。乃见无著住立告曰：夫大乘教者，至真之理也。诸佛所赞，众圣攸宗。言欲诲汝，尔今自悟，悟其时矣！何善如之？诸佛圣教，断舌非悔。昔以舌毁大乘，今以舌赞大乘，补过自新，犹为善矣！杜口绝言，其利安在？作是语已，忽复不见。世亲承命，遂不断舌，旦诣无著，咨受大乘。于是研精覃思，制大乘论，凡百余部，并盛宣行。
		</desc>
	</Doc>
	<Doc>
		<title>婆檀陀</title>
		<desc>大论：秦言大德。毗奈耶律云：佛言：从今日后，小下苾蒭，于长宿处，应唤大德。</desc>
	</Doc>
	<Doc>
		<title>婆陀</title>
		<desc>秦言缚。大品婆字门，诸法婆字门离故。论曰：即知一切法无缚无解。华严唱婆字门，名金刚场。疏云：悟一切法离缚解故，方入金刚场。</desc>
	</Doc>
	<Doc>
		<title>婆庾</title>
		<desc>此云风神。书云：挠万物者，莫疾乎风。俱舍云：安立器世间，风轮最居下，则知世界依风而住。此二神名，出孔雀经。</desc>
	</Doc>
	<Doc>
		<title>婆稚</title>
		<desc>正名跋稚迦，此云团圆。今误译云被缚。或云五处被缚，或云五恶物系颈不得脱，为帝释所缚。经音义云：居修罗前锋，为帝释所缚，因誓得脱，故以名焉。</desc>
	</Doc>
	<Doc>
		<title>仆呼缮那</title>
		<desc>
            或萨多婆，或禅豆，或禅兜。此云众生。摩诃衍云：谓意及意识，一切众染，合集而生，故名众生。而别自体，唯依心为体。同性经：佛言：众生者，众缘和合，名曰众生。所谓地、水、火、风、空、识，名色，六入，因缘生。楞伽云：王言：世尊，彼众生者，以何为本？依何而住？以何为因？佛言：此众生者，无明为本，依爱而住，以业为因。楞伽云：王言：世尊，业有几种？佛言：业有三种。何等为三？谓身、口、意业。又，释论明众生有三聚：一者正定，必入涅盘；二者邪定，必入恶道；三者不定，能破颠倒者名正定，不能破颠倒者名邪定。得因缘能破，不得则不能破，是名不定。汉书中众生，去呼，释氏相承，平呼也。
		</desc>
	</Doc>
	<Doc>
		<title>菩萨</title>
		<desc>
            肇曰：正音云：菩提萨埵。菩提，佛道名也。萨埵，秦言大心众生。有大心入佛道，名菩提萨埵。无正名译也。安师云：开士，始士。荆溪释云：心初开故，始发心故。净名疏云：古本翻为高士。既异翻不定，须留梵音。但诸师翻译不同。今依大论释，菩提名佛道，萨埵名成众生。天台解云：用诸佛道，成就众生，故名菩提萨埵。又，菩提是自行，萨埵是化他。自修佛道，又化他故。贤首云：菩提，此谓之觉；萨埵，此曰众生。以智上求菩提，用悲下救众生。
		</desc>
	</Doc>
	<Doc>
		<title>菩提</title>
		<desc>
            肇师云：道之极者，称曰菩提。秦无言以译之。后代诸师，皆译为道，以大论翻为佛道故。今问：如周易曰：立人之道，曰仁与义。此则儒宗仁义为道。庄子曰：虚静恬淡，寂寞无为者，天地之平，而道德之至。此则道家以虚无为道。今释氏宗以何为道？答曰：般舟经云：诸佛从心得解脱，心者清净名无垢，五道鲜洁不受色，有解此者大道成。是知吾教以心为道，心乃自性清净心也。其体湛寂，其性灵照，无名无相，绝有绝无；心不能思，口不能议，褒美称为第一义谛。或者问曰：如净名云：菩提者，不可以身得，不可以心得。今安以心而为道耶？答：究乎菩提非身心者，如肇师云：无为之道，岂可以身心而得乎？故度一切佛境界经云：菩提者，不可以身觉，不可以心觉。何以故？身是无知，如草木故；心者虚诳，不真实故。是故菩提非身心也。然净名中却云：诸佛解脱，当于众生心行中求者。天台释云：今观众生心行，入本性清净智。穷众生心源者，即显诸佛解脱之果。如劝求水，不得离冰，寒虽结水成冰，暖则释冰为水。故华严云：若能善用其心，则获一切胜妙功德。凡夫由昧心源，故随妄念。能于妄念深照性空，名解大道。故华严云：体解大道，发无上心，此心智发，能为佛母，号曰智度。是故智度亦名大道。故大论云：智度大道佛善来，如用此智修习万行，其所修法亦名大道。故法华云：为灭谛故，修行于道。由道是心，其性虚通，遍一切法，无非是道。如金色女问文殊：云何谓为道？答曰：汝则为道。又喜根云：淫欲即是道，恚痴亦复然。如此三事中，无量诸佛道。今问：淫事秽污，佛道清净。安指秽事，名为净道？答：观淫怒痴，相同水月，了染净体，性如虚空。遇顺无著，逢违不嗔，于恶境界，得解脱门。乃行非道，通达佛道。是名无碍人，一道出生死。若起凡见，成地狱业。如热金圆，取必烧手。如是无为，名道人也。
		</desc>
	</Doc>
	<Doc>
		<title>菩提流支</title>
		<desc>此名觉希。北印度人。遍通三藏，妙入总持，志在弘法，广流视听。魏宣武帝，洛阳翻译。</desc>
	</Doc>
	<Doc>
		<title>菩提树</title>
		<desc>
            西域记云：即毕钵罗树也。昔佛在世，高数百尺，屡经残伐，犹高四五丈。佛坐其下，成等正觉，因而谓之菩提树焉。茎干黄白，枝叶青翠，冬夏不凋，光鲜无变。每至涅盘之日，叶皆凋落，顷之复故。法苑云：释迦道树，多阿沛多罗。
		</desc>
	</Doc>
	<Doc>
		<title>蒲阇尼</title>
		<desc>
            四分律云：有五种蒲阇尼。此云正食，谓饭干饭鱼肉也。僧只云：时食，谓时得食，非时不得食。多论云：从旦至中，其明转盛，名之为时。中后明没，名为非时。今言中食，以天中日午时得食。僧只云：午时日影，过一发一瞬，即是非时。宋文帝饭僧，同众御于地筵。班食迟，众疑将旰，不食。帝曰：始可中矣！生公曰：白日丽天，天言始中，何得非中？遂取钵便食。众从之，帝大悦。
		</desc>
	</Doc>
	<Doc>
		<title>七华</title>
		<desc>
            维摩经云：无漏法林树，觉意净妙华。天台释云：觉意，即七觉支。七觉调停，生真智因华。故智论云：无学实觉，此七能到，故以为华。又云：定水湛然满，布以七净华。天台释云：一、戒净，二、心净，三、见净，四、断疑净，五、分别净，六、行净，七、涅盘净。又涅盘云：譬如有人，而有七子，是七子中，一子遇病。父母之心非不平等，然于病者心则偏重。章安释云：或以七方便根性为七子，谓人天二乘三教菩萨。是七子中，有起过者，心则偏重。又智论云：智度大道佛善来，智度大道佛穷底，智度相义佛无碍，稽首智度无子佛。古人立四义释无子：一者无等，一切众生，无与佛等。二云无碍，佛是法王，于法自在。三云无子，复有二义：一者就理，佛能体悟无生真理，名为无子；二者就事，如来生死种子已尽，故名无子。四者无子亦有二义：一者般若名为佛母，母有七子，谓佛、菩萨、及辟支佛，并四果人。此七子中，佛最居长，故云无子；二者无明蔽中，无有智慧种子，故云无子。
		</desc>
	</Doc>
	<Doc>
		<title>耆阇崛</title>
		<desc>
            大论云：耆阇名鹫，崛名头。是山顶似鹫。增一：佛告诸比丘：此山久远，同名灵鹫。观经疏云：诸圣仙灵依之而住。西域记云：宫城东北行三四里，至姞栗陀罗矩吒。此云鹫峰，亦云鹫台。旧云耆阇崛，讹也。既栖鹫鸟，又类高台。应法师云：案梵本无灵义，此鸟有灵，知人死活，故号灵鹫。婆沙云：其山三峰，如仰鸡足，似狼之迹，亦名狼迹，又名普贤山、白墡山、仙人山、负重山。
		</desc>
	</Doc>
	<Doc>
		<title>耆婆</title>
		<desc>
            或云耆域，或名时缚迦。此云能活，又云故活。影坚王之子，善见庶兄，奈女所生。出胎即持针筒药囊，其母恶之，即以白衣裹之，弃于巷中。时，无畏王，乘车遥见，乃问之。有人答曰：此小儿也。又问死活耶？答云：故活。王即敕人，乳而养之，后还其母。四分律云：耆婆初诣得叉尸罗国，姓阿提梨，字宾迦罗。而学医道，经于七年。其师即便以一笼器，及掘草之具，令其于得叉尸罗国，面一由旬，求觅诸草。有不是药者持来，耆婆如教，即于国内面一由旬，周竟求觅。所见草木，尽皆分别，无有草木非是药者。师言：汝今可去，医道已成。我若死后，次即有汝。耆婆经云：耆婆童子，于货柴人所，大柴束中，见有一木，光明彻照，名为药王。倚病人身，照见身中一切诸病。
		</desc>
	</Doc>
	<Doc>
		<title>耆婆耆婆迦</title>
		<desc>
            此翻生，胜天王云生生。或翻命，法华云命命。杂宝藏经云：雪山有鸟，名为共命。一身二头，识神各异，同共报命，故曰命命。佛本行经：佛言：往昔雪山有二头鸟：一头名迦喽茶，一头名忧波迦喽茶。其忧波迦喽茶头一时睡眠，近彼寤头有摩头迦树，风吹华落，至彼寤头。其头自念：虽独食华，若入腹时，俱得色力，不令彼寤。遂默食华。其睡头寤，觉腹饱满，欬哕气出。问言：何处得此美食？寤头具答，睡头怀恨。后时游行，遇毒树华，念食此华，令二头死。时忧波迦喽茶头语迦喽茶头言：汝今睡眠，我当寤住。彼头才睡，即食毒华。其迦喽茶，寤觉毒气，问何恶食，令我不安？忧波头言：食此毒华，愿俱取死。于是彼头即说偈言：汝于昔日睡眠时，我食妙华甘美味，其华风吹在我边，汝返生此大嗔恚。凡是痴人莫愿见，亦莫愿与痴共居；与痴共居无利益，自损及以损他身。佛言：迦喽茶鸟，即我身是；忧波鸟者，提婆达是。
		</desc>
	</Doc>
	<Doc>
		<title>耆婆天</title>
		<desc>
            长水云：耆婆，此云命。西国风俗，皆事长命天神，此说未知所出。准法华疏云：耆域，此翻故活。生忉利天。目连弟子病，乘通往问。值诸天出园游戏，耆域乘车不下，但合掌而已，目连驻之。域云：诸天受乐忽遽，不暇相看，尊者欲何所求？具说来意。答云：断食为要。目连放之，车乃得去。据此耆婆天，即是医师耆域也。
		</desc>
	</Doc>
	<Doc>
		<title>讫里瑟拏</title>
		<desc>此云黑色，北方壬癸，辰星属水。</desc>
	</Doc>
	<Doc>
		<title>乾闼婆</title>
		<desc>或犍陀罗。净名疏：此云香阴，亦云陵空之神。不啖酒肉，唯香资阴，是天主幢倒乐神，在须弥南金刚窟住。什曰：天乐神也。处地十宝山中。天欲作乐时，此神身有异相出，然后上天。新云寻香行。应法师云嗅香。</desc>
	</Doc>
	<Doc>
		<title>乾闼婆城</title>
		<desc>
            大论云：日初出时，见城门楼橹宫殿，行人出入，日转高转灭，但可眼见，而无有实，名犍闼婆城。静苑华严音义云：西域云乐人为乾闼婆。彼乐人多幻作城郭，须臾如故，因即谓龙蜃所现。辅行云：干城，俗云蜃气。蜃，大蛤也。朝起海洲，远视似有，近看即无。
		</desc>
	</Doc>
	<Doc>
		<title>乾陀诃提</title>
		<desc>此云不休息。念念流入萨婆若海，初无休息。</desc>
	</Doc>
	<Doc>
		<title>乾陀罗耶</title>
		<desc>正言健达，此云香。张华博物志云：有西国使献香者，汉制不满斤，不得受。使乃私去，着香如大豆许在宫门上，香闻长安四面十里，经月乃歇。华严云：善法天中，有香名净庄严，若烧一圆而以熏之，普使诸天心念于佛。
		</desc>
	</Doc>
	<Doc>
		<title>揵度</title>
		<desc>
            正音婆犍啚，此云法聚。如八犍度，以分一部为八聚，故以气类相从之法，聚为一段。一、业犍度，明三业；二、使犍度，明百八烦恼；三、智，明十智；四、定，明八定；五、根，明根性；六、大，明四大；七、见，破六十二见；八、杂，谓小乘法。大论问：八犍度谁造？六分阿毗昙从何处出？答：佛在无失，灭后百年，阿输柯王会诸论师，因生别部。有利根者，尽读三藏，欲解佛经，作八犍度。后诸弟子，为后人不能全解，作略毗昙。其初造者，即迦旃延。
		</desc>
	</Doc>
	<Doc>
		<title>揵陀罗</title>
		<desc>或劫宾那，此云黄色，中央戊己，镇星属土。</desc>
	</Doc>
	<Doc>
		<title>朅地洛迦</title>
		<desc>此云檐木山，本树名也。</desc>
	</Doc>
	<Doc>
		<title>朅伽</title>
		<desc>此云犀牛。尔雅云：南方之美者，梁山之犀象。注曰：犀牛皮角象牙骨。又曰犀似豕，注云：形似水牛。</desc>
	</Doc>
	<Doc>
		<title>钦跋罗</title>
		<desc>即毛。</desc>
	</Doc>
	<Doc>
		<title>殑伽</title>
		<desc>此云天堂来，见从高处来故。又云河神之名，以为河名。西域记：旧曰恒河，又曰恒沙，讹也。章安云：诸经多以恒河沙为量者，有四义故：一、人多识之，二、入者得福，三、八河中大，四、是佛生处。此即四悉檀也。
		</desc>
	</Doc>
	<Doc>
		<title>求那跋摩</title>
		<desc>
            宋云功德铠，罽宾王之少子。洞明九部，博晓四含，深达律品，妙入禅要，诵经百余万言。罽宾王薨，众请绍位，恐为戒障，遂林栖谷饮，孤行山野，遁迹人世。形仪感物，见者发心。宋文元嘉，达于建业，帝曰：弟子常欲斋戒不杀，迫以身徇于物，不获从志，法师何以教之？对曰：夫道在心，不在事；法由己，非由人。且帝王与匹夫，所修各异。匹夫身贱名劣，言令不威；若不克己苦躬，将何为用？帝王以四海为家，兆民为子，出一嘉言，士女咸悦；布一善政，人神以和。固当刑不夭命，役无劳力；则使风雨适时，寒暖应节，百谷滋繁，桑麻郁茂。如此持斋，斋亦大矣！如此不杀，德亦众矣！宁在缺半日之餐，全一禽之命，然后方为弘济耶！帝大悦曰：法师所言，真谓开悟人心，明达物理，谈尽于人天之际矣。事钞云：宋元嘉七年，至杨州，译善戒等经。为比丘尼受具初缘。又后有师子国尼八人来至，云：宋地未经有尼，何得二众受戒？摩云：尼不作本法者，得戒得罪，寻佛制意，法出大僧。但使僧法成就，自然得戒。所以先令作本法者，正欲生其信心，为受戒方便耳。至于得戒，在大僧羯磨时生也，诸尼苦求更受。答曰：善哉，夫戒、定、慧品，从微至着。若欲增明，甚相随喜。且令西尼学语，更往中国请尼，令足十数。至元嘉十年，有僧伽跋摩者，此云众铠，解律杂心。自涉流沙，至杨州。初求那许尼重受，未备而终。俄而师子国尼，铁索罗等三人至京，足前十数，便请众铠为师于坛上，为尼重受。
		</desc>
	</Doc>
	<Doc>
		<title>求那跋陀罗</title>
		<desc>
            此云功德贤。中印度人。幼学五明、四韦陀论。志性明敏，度量该博。后遇杂心，莫测涯际，方悟佛法崇深。投簪落彩，专精志业，博通三藏。慈和恭恪，事师尽礼，舍小学大，深悟幽旨。宋文敕住只洹。荆州剌史南谯王刘义宣，尝请讲华严经。跋陀自愧未善宋言，旦夕礼忏，求观世音。忽梦有人，白服持剑，擎一人头来，谓陀曰：何故忧耶？陀以意对。答曰：不须多忧！即便以剑易于陀首，更安新头。问曰：得无痛耶？答曰：不痛。既寤，心神喜悦，于是就讲，辩注若流。后还杨都，属帝宴会，王公毕集。帝欲试其机辩，并解人意不？帝见其白首，而谓曰：师今日不负远来之意，自外知何，唯有一在？贤即答言：慕化远来，天子恩遇，垂三十载，今年七十一，唯一死在。帝大悦。
		</desc>
	</Doc>
	<Doc>
		<title>求那毗地</title>
		<desc>此云德进。中印度人。诵大小乘二十万言，阴阳图谶，莫不穷究。执锡戒涂，威仪端肃，齐武永明翻译。</desc>
	</Doc>
	<Doc>
		<title>佉阇尼</title>
		<desc>四分云：五种佉阇尼，此云不正食，谓枝叶华果细末磨食。</desc>
	</Doc>
	<Doc>
		<title>佉勒迦</title>
		<desc>此云着谷麦篅。</desc>
	</Doc>
	<Doc>
		<title>佉梨</title>
		<desc>
            此云斛。律历志云：量者，龠、合、升、斗，斛也，所以量多少也。本起于黄钟之龠，用度数审其容，以子谷秬忝中者，千有二百实其龠；以井水准其，合龠为合，十合为升，十升为斗，十斗为斛，而五量嘉矣。量多少者，不失圭撮。
		</desc>
	</Doc>
	<Doc>
		<title>佉卢</title>
		<desc>十佉卢为一佉梨。</desc>
	</Doc>
	<Doc>
		<title>佉卢虱吒</title>
		<desc>隋言驴唇，此乃大仙人名。。</desc>
	</Doc>
	<Doc>
		<title>佉路瑟吒</title>
		<desc>或佉楼。谓北方边处人书。</desc>
	</Doc>
	<Doc>
		<title>佉罗骞</title>
		<desc>文句：此云广肩胛，亦云恶阴，涌海水者。</desc>
	</Doc>
	<Doc>
		<title>佉罗骞</title>
		<desc>翻吼如雷。</desc>
	</Doc>
	<Doc>
		<title>佉沙</title>
		<desc>西域记云：旧谓疏勒者，乃称其城号，言犹讹也。正音云室利讫栗多底。</desc>
	</Doc>
	<Doc>
		<title>佉陀尼</title>
		<desc>或蹇茶，此云可食物。</desc>
	</Doc>
	<Doc>
		<title>佉啁罗</title>
		<desc>此云小长床。</desc>
	</Doc>
	<Doc>
		<title>屈屈吒播陀</title>
		<desc>西域记云：唐言鸡足山，亦名窭卢播陀，唐言尊足。峻起三峰，迦叶既入，三峰敛覆。三会说法之后，余有无量憍慢众生，慈氏将登此山，弹指峰开，迦叶授衣，火化入灭。</desc>
	</Doc>
	<Doc>
		<title>屈霜伱迦</title>
		<desc>西域记云：唐言何国。。</desc>
	</Doc>
	<Doc>
		<title>屈眴</title>
		<desc>此云大细布。缉木緜华心织成，其色青黑，即达磨所传袈裟。。</desc>
	</Doc>
	<Doc>
		<title>屈支</title>
		<desc>西域记云：旧曰龟兹，又音丘慈。</desc>
	</Doc>
	<Doc>
		<title/>
		<desc>秦言虚空。大品呿字门，入诸法虚空不可得故。华严唱佉字时，名修因地智慧藏。疏云：即如虚空性。</desc>
	</Doc>
	<Doc>
		<title>荃提</title>
		<desc>荃，谓荃草，出昆仑山。提，谓可迁徙提挈也。见经音义。</desc>
	</Doc>
	<Doc>
		<title>儴佉王</title>
		<desc>亦云霜佉。此翻云贝，乃珂贝耳。</desc>
	</Doc>
	<Doc>
		<title>若那</title>
		<desc>
            秦言智。智与于慧，有异有同。言其异者，如肇师云：决定审理谓之智，造心分别谓之慧。分别则从因立名，决定乃从果立号。故大论以道慧、道种慧，是因中总别。一切智、一切种智，是果上总别。辅行云：言总别者，直语道慧一切智故，故名为总；各加种故，故名为别。天台云：善入佛法名慧，巧用佛法名智。肇论钞云：智则知也，慧则见也。此约义异，若通途说，智祗是慧，俱通权实及以因果。故今就义异，以明慧学。然宗镜云：我法俱空，唯从识变。第一心法，能变有三：一、第八异熟识变，二、第七思量识变，三、第六了别识变。以迷人空，故起我见之愚，受妄生死。以迷法空，故违现量之境，障净菩提。既唯识变，我法皆虚，因此一空，契会玄旨。以我空故，烦恼障断；以法空故，所知障消；烦恼障断故，证真解脱；所知障断故，获大菩提。行满因门，心冥果海，境识俱寂，唯一真空。
		</desc>
	</Doc>
	<Doc>
		<title>若那</title>
		<desc>
            或阇那，秦言智。大品若字门，入诸法智不可得故。论云：即知一切法中无智相。华严唱壤字时，名作世间智慧门。疏云：即能所知性。佛地经明四智：一、大圆镜智者，如依圆镜，众像影现。如是依止如来智镜，诸处境识众像影现。二、平等性智者，证得一切领受缘起，平等法性，圆满成故。三、妙观察智者，住持一切陀罗尼门、三摩地门，无碍辩才，说诸妙法故。四、成所作智者，勤身化业，示现种种，摧伏诸伎，引诸众生，令入圣教，成解脱故。
		</desc>
	</Doc>
	<Doc>
		<title>飒秣建</title>
		<desc>西域记云：唐言康国。。</desc>
	</Doc>
	<Doc>
		<title>萨达磨芬陀利</title>
		<desc>此云妙法莲华。天台云：妙名不可思议；法谓十界十如权实之法；莲华者，喻权实之法也。慈恩云：藻宏纲之极唱，旌一部之都名。法含轨持，绾群祥以称妙；华兼秀发，总众美而彰莲。</desc>
	</Doc>
	<Doc>
		<title>萨怛多般怛罗</title>
		<desc>资中曰：相传云是白伞盖，喻如来藏，性本无染，遍覆有情也。</desc>
	</Doc>
	<Doc>
		<title>萨阇罗婆</title>
		<desc>或萨折罗婆，此翻白胶香。</desc>
	</Doc>
	<Doc>
		<title>萨多琦黎</title>
		<desc>翻大力天。</desc>
	</Doc>
	<Doc>
		<title>萨缚达</title>
		<desc>西域记云：唐言一切施，是如来昔修菩萨行时号。避敌弃国潜行，至此摩诃伐那伽蓝。唐言大林。遇贫婆罗门方来乞丐，遂令羁缚，擒往敌王，冀以赏财，回为惠施。</desc>
	</Doc>
	<Doc>
		<title>萨迦耶</title>
		<desc>竦疏，具云萨迦耶达利瑟致。此云身见。百法论疏云：谓于五蕴执我、我所，一切见趣所依为业。</desc>
	</Doc>
	<Doc>
		<title>萨迦耶萨</title>
		<desc>
            此云无常。荀卿曰：趋舍无定，谓之无常。唐因明正理论云：本无今有，暂有还无，故名无常。净住法云：生不可保，唯欲营生；死必定至，不知顾死。况此危命，凶变无常，俄顷之间，不觉奄死。内德论云：百龄易尽，五福难常。命川流而电逝，业地久而天长。三涂极迍而杳杳，四流无际而茫茫。凭法舟而利济，谢信翮以高翔。宜转咎而为福，何罔念而作狂？正法念云：有于胎藏死，有生时命终，有才行便亡，有能走忽卒。智论云：无常有二种：一、相续法坏无常，二、念念生灭无常。宗镜明二种四相：一约粗果报，说生老病死。长阿含云：一生相，五阴兴起，已得命根。二老相，谓生寿向尽，余命无几。三病相，谓众苦迫切，存亡无期。四死相，谓尽也，风先火次，诸相败坏，身亡异趣故。又四谛论曰：众苦依止，名生苦；能令变坏，名老苦；逼迫身因，名病苦；能灭诸根，名死苦；非爱共聚，名怨憎会苦；可爱相远，名爱别离苦；希望不遂，名求不得苦。是众苦相，名五盛阴苦。涅盘云：复次菩萨修于死想，观是寿命，常为无量怨仇所绕，念念损减，无有增长。犹山瀑水，不得停住，亦如朝露，势不久停。如囚趣死，步步近死，如牵牛羊，诣于屠所。出曜经，佛言：是日已过，命则随减。如少水鱼，斯有何乐？二约细惑业，说生住异灭。如起信论，不觉心起，名为生；能见能现，妄取境界，起念相续，名之为住；执取计名，名之为异；造作诸业，名之为灭。唯识论云：生表此法先非有，灭表此法后是无，异表此法非凝然，住表此法暂有用。释曰：自无而有曰生，自有而无曰灭，前后改变名异，暂尔相续名住。又论云：本无今有，有位名生；生位暂停，即说为住；住别前后，复立异名；暂有还无，无而名灭。前三有故，同在现在；后一是无，故在过去。辅行记云：言三相者，不立住相，与异合说。以人于住，起常计故。故净名云：比丘，汝今亦生亦老亦灭。老即是异，圭峰云：住异二相，同是现在，故合为一，细分即四。孤山解楞严云：前举四相，今唯二者。以生摄住，以灭收异。宗镜云：虽年百岁，犹若刹那。如东逝之长波，似西垂之残照，击石之星火，骤隙之迅驹，风里之微灯，草头之朝露，临崖之朽树，烁目之电光。若不遇于正法，必永坠于幽途。
		</desc>
	</Doc>
	<Doc>
		<title>萨拘卢楴</title>
		<desc>此云卖，姓也。</desc>
	</Doc>
	<Doc>
		<title>萨婆多</title>
		<desc>此云一切有，此部计三世有实，三性悉得受戒。大集云：而复读诵书写外典，受有三世，及以内外。破坏外道，善能论义，说一切性悉得受戒。凡所问难，悉能答对，是故名为萨婆多，法名十诵。</desc>
	</Doc>
	<Doc>
		<title>萨婆迦摩</title>
		<desc>
            翻乐欲，好乐希须也。净名疏云：根是过去，欲是现在，性是未来。若过去善根牢固成就，今生对缘则起，此是因根成欲。若过去善根未牢，今生遇缘起欲，数习成性，故云性以不改为义。荆溪释云：习欲成性，性在未来；由性成欲，性在过去。智论云：随所欲说法，所谓善欲，随心为说，如船顺流。恶欲，以苦切语教，如以出梢，是故智中，佛悉遍知，无能坏无能胜。事钞云：凡作法事，必须身心俱集，方成和合。设若有缘，不开心集，则机教莫同，将何拔济？故听传心口应僧前事，方能彼此俱办。缘此故闻与欲，说云：大德一心念，某甲比丘，如法僧事，与欲清净。其受欲者，应至僧中，羯磨者言，不来者说欲，即具修威仪。说云：大德僧听，某甲比丘，我受彼欲清净。彼如法僧事，与欲清净。
		</desc>
	</Doc>
	<Doc>
		<title>萨婆若多</title>
		<desc>
            般舟经名萨云若。大论云：秦言一切智相。因名般若，果名萨婆若。大品云：萨婆若，是声闻辟支佛智；道种智，是菩萨摩诃萨智；一切种智，是诸佛智。经曰：欲以一切智断烦恼习，常习行般若波罗蜜。论问：一心中得一切智，一切种智，断烦恼习。今云何言以一切智具足，得一切种智；以一切种智，断烦恼习？答：实一切智一时得，此中为令人信般若波罗蜜，故次第差别品说。
		</desc>
	</Doc>
	<Doc>
		<title>萨婆悉达</title>
		<desc>唐言顿吉。太子生时，诸吉祥瑞，悉皆具故。大论翻为成利。西域记云：萨婆曷剌他悉陀，唐言一切义成。旧云悉达，讹也。此乃世尊小字耳。</desc>
	</Doc>
	<Doc>
		<title>萨裒煞地</title>
		<desc>西域记云：唐言蛇药。佛昔为帝释，时遭饥岁，疾疫流行，医疗无功，道殣以相属。帝释悲慜，思所救济，乃变其形为大蟒身，僵尸川谷，空中遍告。闻者感庆，相率奔赴，随割随生，疗饥疗疾。</desc>
	</Doc>
	<Doc>
		<title>萨陀波仑</title>
		<desc>大论云：秦言常啼。是菩萨求佛故，忧愁啼哭，七日七夜，故号常啼。具如智论。</desc>
	</Doc>
	<Doc>
		<title>萨遮尼干</title>
		<desc>此云离系，自我饿外道。尼干，亦翻不系，拔发露形，无所贮畜。</desc>
	</Doc>
	<Doc>
		<title>塞毕力迦</title>
		<desc>此云苜蓿。汉书云：罽宾国多苜蓿。</desc>
	</Doc>
	<Doc>
		<title>塞健陀</title>
		<desc>
            此云蕴，蕴谓积聚。古翻阴，阴乃盖覆。积聚有为，盖覆真性。又仁王云：不可说识，生诸有情色心二法，色名色蕴，心名四蕴。皆积聚性，隐覆真实。此以色、受、想、行、识，名为五蕴。音义指归云：汉来翻经为阴，至晋僧睿改为众，至唐三藏改为蕴。
		</desc>
	</Doc>
	<Doc>
		<title>三跋罗</title>
		<desc>此翻护，即是无表思，第六识相应善思也。又名无表色，有止恶防非功能，故云护。故金刚钞，明戒体，克出体性，即无表思一法也。</desc>
	</Doc>
	<Doc>
		<title>三跋致</title>
		<desc>晋言发趣，或云至奏。奏，为也，进也。</desc>
	</Doc>
	<Doc>
		<title>三昧</title>
		<desc>
            此云调直定，又云正定，亦云正受。圭峰疏云：不受诸受，名为正受。远法师云：夫称三昧者何？专思寂想之谓也。思专则志一不分，想寂则气虚神朗；气虚则智恬其照，神朗则无幽不彻。斯二乃是自然之玄符，用一而致用也。是故靖恭闲宇，而感物通灵，御心惟正，动必入微。此假修以凝神，积功以移性。又诸三昧，名质甚多，功高易进，念佛为先。故天台止观略明四种：一常坐，二常行，三半行半坐，四非行非坐。一、常坐者，出文殊说。文殊问两般若，名为一行三昧。身开常坐，遮行住卧，或可处众，独居弥善。居一静室，安一绳床，九十日为一期，结加正坐。二、常行，出般舟三昧。唯专行旋，九十日为期。三、半行半坐。方等云：旋百二十帀，却坐思惟。法华云：其人若行、若立，读诵此经；是人若坐，思惟此经。四、非行非坐，实通行坐，南岳呼为随自意。就此为四：一约诸经，二约诸善，三约诸恶，四约诸无记。辅行云：所言常坐，乃至非行非坐者，约身仪为名。若从法为名者，常坐名一行，常行名佛立，半行半坐名方等法华，非行非坐名随自意等。然此四种三昧，先达以事理二观，分四三昧，义亦殊途。四明法师因奉先清师，谓光明玄十种三法，纯明理观，不须附事而观。法智破曰：荆溪云：如常坐等，或唯观理，随自意从末从事。既云纯明理观，乃是三种三昧，专今于识阴修十乘也。此文则显四明以上三三昧为理观。又指要云：随自意中，修唯识观。观于起心，即约变造事用而说。此文则四明以第四三昧修事观也。问：准妙宗云：常坐一种，纵直观理。余三三昧，岂不兼事？据此，则显四明，以余三三昧修事观耶？今谓此文，非是正分，占察事理二观，盖为孤山定义例三种观法，皆是理观。十六观法，乃是事观。遂不以义例三种收十六观，四明遂约四种三昧，无不历事观三谛理。乃显从行观中，尚有历事之相，此非占察事观也。问：如妙宗云：若常坐等，直于三道之事。而观三谛，不兼修善，及纵恶事，故受理名。据此莫显四明唯许常坐为理观耶？今谓余三三昧，历外境事，故受事名。常坐三昧，唯观内心，故受理名。问：第四三昧，横开四科，一诸经行法，此须具收占察二观。何故四明定随自意唯修事观？答：占察事理二观，前三三昧，既修理观，是故第四，唯修事观，或云常坐是理，余三是事。谓常行历念佛事，方等历持咒事，随自意历三性事。或云上三三昧，并诸经行法，通理通事，唯纵任三性，专修事观。准荆溪云：如常坐等，或唯观理，则显上三三昧，通修事观。此乃由昧二观之相，遂迷四种之行。或问止观，正宗法华，何故行相却通众经？答：别明行相，虽通众典，行者造修，开归法华。故义例云：是知四种三昧，皆依实相，实相是安乐之法，四缘是安乐之行。证实相已，所获依报，名为大果。起教，只是为令众生开示悟入；指归，祗是归于三轨妙法秘藏。所以始末皆依法华，即法华三昧之妙行也。
		</desc>
	</Doc>
	<Doc>
		<title>三藐三佛陀</title>
		<desc>
            亦云三耶三菩。秦言正遍知。大论云：是言正遍知一切法。什师言正遍觉也。言法无差故言正；智无不周故言遍；出生死梦故言觉。妙宗云：此之三号，即名三德。今就所观，义当三谛：正遍知，即般若，真谛也；应供，即解脱，俗谛也；如来，即法身，中谛也。故维摩云：阿难！若我广说此三句义，汝以劫寿不能尽受。
		</desc>
	</Doc>
	<Doc>
		<title>三摩</title>
		<desc>即方便随缘止。</desc>
	</Doc>
	<Doc>
		<title>三摩耶</title>
		<desc>
            刊正记云：名假时，亦名短时长时。论云：除邪见故，说三摩耶，不言迦罗。复次，有人言一切天地好丑，皆以时为因。论中广约三世无相，是故时法无实。是故说三摩耶，令其不生邪见。三摩耶说名时，亦是假名时。亦名长时短时者，不同外人定执，盖是假说长短，而无其实故。若短若长，悉名三摩耶。见阴界入生灭，假名为时。
		</desc>
	</Doc>
	<Doc>
		<title>三牟提耶</title>
		<desc>或弥祢，晋云集。法界次第云：集以招聚为义，若心与结业相应，未来定能招聚生死之苦，故名为集。</desc>
	</Doc>
	<Doc>
		<title>三目</title>
		<desc>
            涅盘云：如摩醯首罗，面上三目。章安涅盘疏云：摩醯首罗，居色界顶。统领大千，一面三目。三目一面，不可单言。一三纵横，若并若别，能严天颜，作世界主。彻照三千，不纵不横，严主照世，一切皆成。三德亦尔，纵横并别，秘藏不成，不纵不横，秘藏乃成。天台云：备说三德为涅盘，虽三点上下而无纵，表里而无横。一不相混，三不相离。释签云：上一是纵义，虽一点在上，不同点水之纵，三德亦尔，法身本有，不同别教为惑所覆。表里是横义，虽二点居下，不同烈火之横，三德亦尔，二德修成，不同别人理体具足而不相收。故借纵横之譬，显非并别之法。斯可通喻十种三法，如光明玄，学者览之。
		</desc>
	</Doc>
	<Doc>
		<title>散脂修摩</title>
		<desc>
            此翻云密，谓名行理智，四皆密故。天台释天大将军，乃云金光明以散脂为大将。大经云：八臂健提，天中力士。大论又称鸠摩罗伽。此云童子，骑孔雀、擎鸡、持铎、捉赤旛。复有韦纽，此云遍闻，四臂、捉贝、持轮、持金翅鸟，皆是诸天大将。未知此大将军，定是何等。光明疏云：二十八部，巡游世间，赏善罚恶，皆为散脂所管。
		</desc>
	</Doc>
	<Doc>
		<title>臊陀</title>
		<desc>
            或叔迦婆嘻，此云鹦鹉。说文云：能言鸟也。山海经曰：黄山及数历山有鸟焉，其状如鹗，青羽赤喙，人舌能言，名鹦鹉。曲礼曰：鹦鹉能言，不离飞鸟；猩猩能言，不离禽兽；人而无礼，不亦禽兽之心乎？杂宝藏经云：过去雪山有一鹦鹉，父母都盲，常取华果，先奉父母。时有田主，初种谷时，愿与众生而共啖食。鹦鹉于田常采其谷，田主案行，见谷穗，便设罗网，捕得鹦鹉。鸟告主言：先有施心，故敢来采，如何今者而见网捕？田主问鸟：取谷与谁？答言：有盲父母，愿以奉之。田主报曰：今后常取，勿复疑难。佛言：尔时鹦鹉，我身是也；时田主者，舍利弗是。
		</desc>
	</Doc>
	<Doc>
		<title>僧跋</title>
		<desc>
            即等供之唱法也。寄归传云：三钵罗佉多，旧讹云僧跋。梵摩难国王经云：夫欲施食者，皆当平等，不问大小。于是佛令阿难临饭唱僧跋。僧跋者，众僧饭皆平等故。庄严论：明尸利毱多长者，受外道嘱，以毒和食，请佛及众。佛知，令阿难唱僧跋，唱已方食，唱已毒散。事钞云：况僧食十方普同，彼取自分，理应随喜。而人情忌惬，用心不等。或有闭门限碍客僧者，不亦蚩乎！鸣钟本意，岂其然哉！出家舍着，尤不应尔。但以危脆之身，不能坚护正法；浮假之命，不肯远通僧食。违诸佛之教，损檀越之福，伤一时众情，塞十方僧路。传谬后生，所败远矣！改前迷而复道，不亦善哉！或问：僧事有限，外客无穷。以有限之食，供无穷之僧，事必不立。答曰：此乃鄙俗之浅度，琐人之短怀；岂谓清智之深识，达士之高见？夫四事之供养，三宝之福田，犹天地之生长，山海之受用，何有尽哉？故佛藏经云：当一心行道，随顺法行，勿念衣食所须者，如来白毫相中一分，供诸一切出家弟子，亦不能尽。由此言之，勤修戒行，至诚护法，由道得利，以道通用，寺寺开门，处处同食，必当供足，判无乏少。凡受用时，应作五观：一、计功多少，量彼来处；二、忖己德行，全缺多减；三、防心显过，不过三毒；四、正事良药，取济形苦；五、为成道业，世报非意。事钞：食不过三匙：初匙断一切恶；中匙修一切善；后匙度一切众生。增一云：多食致苦患，少食气力衰；处中而食者，如秤无高下。
		</desc>
	</Doc>
	<Doc>
		<title>僧伽</title>
		<desc>
            大论：秦言众多比丘，一处和合，是名僧伽。譬如大树丛林，是名为林。净名疏云：律名四人已上，皆名众。律钞曰：此云和合众。和合有二义：一理和，谓同证择灭故；二事和，别有六义：戒和同修，见和同解，身和同住，利和同均，口和无诤，意和同悦。什师云：欲令众和，要由六法：一以慈心起身业；二以慈心起口业；三以慈心起意业；四若得食时，减钵中饭，供养上座一人，下座一人；五持戒清净；六漏尽智慧。肇曰：非真心无以具六法，非六法无以和群众。如众不和，非敬顺之道也。又僧名良福田者，报恩经云：众僧者，出三界之福田，谓比丘具有戒体，戒为万善之根。是故世人归信，供养种福，如沃瀼之田，能生嘉苗，故号良福田。大论云：是僧四种：一有羞僧，持戒不破，身口清净，能别好丑，未得道；二无羞僧，破戒，身口不净，无恶不作；三哑羊僧，虽不破戒，根钝无慧，不别好丑，不知轻重，不知有罪无罪。若有僧事，二人共诤，不能断决，默然无言，如白羊人杀，不能作声；四实僧，若学无学，住四果中，行四向道，是名实僧。唐太宗尝问玄奘三藏：欲树功德，何最饶益？法师对曰：众生寝惑，非慧莫启；慧芽抽植，法为其资；弘法由人，即度僧为最。
		</desc>
	</Doc>
	<Doc>
		<title>僧伽</title>
		<desc>梁云小师子，又云狻猊。尔雅曰：狻猊如虦猫，食虎豹。注云：即师子。出西域。大论问：何以名师子座？答：是号名师子，非实师子。佛为人中师子，佛所坐处，若床若地，皆名师子座。</desc>
	</Doc>
	<Doc>
		<title>僧伽跋陀罗</title>
		<desc>西域记云：唐言众贤。</desc>
	</Doc>
	<Doc>
		<title>僧伽彼</title>
		<desc>
            或多，此云师子。大论云：如师子王，清净种中生，深山大谷中住。方颊大骨，身肉肥满，头大眼长，光泽明净。眉高而广，牙利白净，口鼻方大，厚实坚，齿密齐利。吐赤白舌，双耳高上，髦发光润，上身广大，肤肉坚着。修脊细腰，其腹不现，长尾利爪，其足安立。以身大力从住处出，优脊嚬申，以口扣地，现大威势。食不过时，显晨朝相，表师子王力。又大论：明佛说本事，有师子至。佛言：是师子，鞞婆尸佛时，作婆罗门师，见佛说法，来至佛所。尔时大众，以听法故，无共语者。即生恶念，发恶骂言：此诸秃辈，畜生何异？不别好人，不知言语。以是业故，从毗婆尸佛至今九十一劫，常堕畜生中。此人尔时即应得道，以愚痴故，自作生死长久。今于佛所心清净故，当得解脱。新华严云：譬如大师子吼，小师子闻，悉皆勇健，一切禽兽，远避窜伏。佛师子吼，诸菩萨等若闻，赞叹菩提心声，长养法身，妄见众生，惭伏退散。法界次第云：师子奋迅者，借譬以显法也。如世师子奋迅为二事故：一为奋却尘土，二能前走却走，捷疾异于诸兽。此三昧亦尔，一则奋除障定微细无知之惑，二能入出捷疾无间。广雅：奋，振也。又梵云嘶字，如师子形相也。
		</desc>
	</Doc>
	<Doc>
		<title>僧伽蓝</title>
		<desc>译为众园。僧史略云：为众人园圃，园圃生植之所，佛弟子则生植道芽圣果也。</desc>
	</Doc>
	<Doc>
		<title>僧伽梨</title>
		<desc>
            西域记云：僧迦胝，旧讹云僧伽梨。此云合，又云重，谓割之合成。义净云：僧迦胝，唐言重复衣。灵感传云：每转法轮，披僧伽梨。南山云：此三衣名，诸部无正翻，今以义译，大衣名杂碎衣，以条数多故。若从用为名，则曰入王宫聚落时衣，乞食说法时着。萨婆多论：大衣分三品：九条、十一条、十三条，两长一短，名下品；十五条、十七条、十九条，三长一短，名中品；二十一条、二十三条、二十五条，四长一短，名上品。会正记问，所以长增而短少者？业疏云：法服敬田，为利诸有，表圣增而凡减也。业疏云：今准十诵加持。应云：大德一心念，我比丘某甲，是僧伽梨条衣，受长短、衣持。会正记云：如缺大衣，下二衣有长者，开将作从受持。应加云：大德一心念，我某甲比丘，此僧伽梨二十五条衣，受四长一短，割截衣持。大德一心念，我比丘某甲，此僧伽梨是我三衣数，先受持，今舍。
		</desc>
	</Doc>
	<Doc>
		<title>僧伽罗</title>
		<desc>西域记：唐言执师子，非印度境，是南海路。其祖擒执师子，父杀应王慕，王畏暴逆，重赏远放，船漂宝渚，遂立此国。</desc>
	</Doc>
	<Doc>
		<title>僧伽婆尸沙</title>
		<desc>
            善见云：僧伽者，为僧；婆者，为初，谓僧前与覆藏羯磨也。言尸沙者，云残，谓末后与出罪羯磨也。若犯此罪，僧作法除，故从境为名。毗尼母云：僧残者，如人为他所斫，残有咽喉，故名为残，理须早救。僧伽婆尸沙罪，如不憍天寿八千岁，于人间数二百三十亿四十千岁。此堕大大叫地狱，人间八百年，为天一日夜。
		</desc>
	</Doc>
	<Doc>
		<title>僧柯栗多弭</title>
		<desc>
            此云有为。大品云：一者、有为法相，谓十八空智，乃至八圣道智，十力、四无所畏，世间法、出世间法等。二者、无为法相，无生无灭，无住无异，无垢无净，无增无减，诸法自性。大论释曰：有为法相，是作相。先无今有，已有还无故。无上相违，即无为法相。然此二法，若约相即，如般若云：佛告善现：不得离有为，说无为；不得离无为，说有为。若约俱立，如华严云：于有为界，示无为理，不灭有为之相；于无为界，示有为之法，不坏无为之性。若约俱泯，道智经云：所谓一心本法，非有为故，能作有为；非无为故，能作无为。
		</desc>
	</Doc>
	<Doc>
		<title>僧那</title>
		<desc>
            此云弘誓。肇论云：发僧那于始心，终大悲以赴难。此名字发心也。仁王云：十善菩萨发大心，长别三界苦轮海。此相似发心也。华严云：初发心时，便成正觉。此分证发心也。言弘誓者，天台云：广普之缘谓之弘，自制其心谓之誓，志求满足乃称愿。大士旷怀，运心广普。依无作四谛之境，起四种弘誓之心。初依璎珞，未度苦谛，令度苦谛。六道受分段之苦，三乘沈变易之苦，当了阴入皆如，无苦可舍。口发言曰：众生无边誓愿度。次依璎珞，未解集谛，令解集谛。四住烦恼，润有漏业；无明烦恼，润无漏业。当了尘劳本净，无集可除。口发言曰：烦恼无数誓愿断。三依璎珞，未安道谛，令安道谛。智慧越苦海之迅航，戒定通秘藏之要道。当了边邪是中，无道可修。口发誓言：法门无尽誓愿学。四依璎珞，未得灭谛，令得灭谛。佛陀是无上之世尊，涅盘乃最胜之妙法。当了生死即是涅盘。口发誓云：佛道无上誓愿成。仰观大觉，积劫度生，都无懈倦者，为满本地之愿也。
		</desc>
	</Doc>
	<Doc>
		<title>僧涅</title>
		<desc>一云僧那大誓，僧涅自誓。一云僧那言铠，僧涅言着。名着大铠，亦云庄严。故大品云大誓庄严。正言那诃，此云甲；捺陀，此云被。或云衣，谓被甲衣甲也。</desc>
	</Doc>
	<Doc>
		<title>僧佉论</title>
		<desc>
            正云僧企耶。此云数术，又翻数论。辅行云：迦毗罗说经十万偈，名僧佉论。用二十五谛，明因中有果，计一为宗。言二十五谛者，一者从冥初生觉，过八万劫前，冥然不知。但见最初中阴初起，以宿命力恒忆想之，名为冥谛，亦云世性。谓世间众生，由冥初而有，即世间本性也。亦曰自然，无所从故。从此生觉，亦名为大，即中阴识也。次从觉生我心者，此是我慢之我，非神我也，即第三谛。从我心生色声香味触，从五尘生五大，谓四大及空。尘细大粗，合尘成大，故云从尘生大。然此大生，多少不同。从声生空大；从声触生风大；从色声触生火大；从色声触味生水大；五尘生地大。地大藉尘多故，其力最薄；乃至空大藉尘少故，其力最强。故四轮成世界，空轮最下，次风，次火，次水，次地。从五大生十一根，谓眼等根，能觉知故，故名为根，名五知根。手足口大小遗根，能有用故，名五业根。心平等根，合十一根。心能遍缘，名平等根。若五知根，各用一大。谓色尘成火大，火大成眼根，眼根还具色，空尘成耳根，耳根还闻声；地成鼻，水成舌，风成身，亦如是。此二十四谛，即是我所，皆依神我，名为主谛。能所合论，即二十五。
		</desc>
	</Doc>
	<Doc>
		<title>僧娑</title>
		<desc>
            或亘娑，唐云雁。礼记云：季秋之月，鸿雁来宾。诗传云：大者曰鸿，小曰雁。成公赋曰：上挥翮于丹霞，下濯足于清泉。西域记云：昔此伽蓝，习玩小乘渐教，故开三净之食。而此伽蓝遵而不坠，其后三净，求不时获。有苾蒭经行，忽见群雁飞翔，戏曰：今日众僧食不充，摩诃萨埵，宜知是时。言声未绝，一雁退飞，当其僧前，投身自殪。苾蒭见已，具白众僧。闻者悲感，咸相谓曰：如来设法，导诱随机，我等守愚，遵行渐教。大乘者，正理也。宜改先执，务从圣旨。此雁垂诫，为诚明导，宜旌厚德，建睹波，以瘗雁焉。或名凫雁者，尔雅云：凫，雁丑，其足蹼。注云：脚指间有幕，蹼属相着。古今注云：凫雁常在海边沙上，餐沙石，此非随阳雁也。李巡曰：野曰凫，家曰骛。
		</desc>
	</Doc>
	<Doc>
		<title>僧祗支</title>
		<desc>
            或僧却崎。西域记云：唐言掩腋。旧或名竭支，正名僧迦支。此云覆腋衣。用覆左肩，右开左合。竺道祖云：魏时请僧，于内自恣。宫人见僧偏袒，不以为善，遂作此衣施僧。因缀于左边祗支上，因而受称，即偏衫右边。今隐祗支名，通号两袖曰偏衫。今作时，须开后缝截领，以存元式故也。
		</desc>
	</Doc>
	<Doc>
		<title>僧只</title>
		<desc>
            此云四方僧物。律钞：四种常住：一常住常住，谓众僧厨库寺舍众具，华果树林田园仆畜等。以体局当处，不通余界，但得受用，不通分卖，故重言常住。二十方常住，如僧家供僧常食，体通十方，唯局本处，此二名僧只物。三现前现前，谓僧得施之物，唯施此处现前僧故。四十方现前，如亡五众轻物也。若未羯磨，从十方僧得罪，若已羯磨，望现前僧得罪，此二名现前僧物。
		</desc>
	</Doc>
	<Doc>
		<title>杀三摩娑</title>
		<desc>
            此云离合。欲显三点非纵横相，当示修性有离合法。三道至迷，理性之法法圆具；二因开悟，修习之事事融通。开则各离为三，对乃共合成一。论此三点，试开十门：初本文、二消名、三释义、四定体、五示相、六究意、七判教、八定位、九决疑、十指讹。初本文者，大经云：一切诸法本性自空。亦用菩萨修习空故，见诸法空。起信论云：以知法性体无悭贪，随顺修行檀波罗蜜。天台别行玄云：原此因果根本，即是性德缘了也。此之性德本自有之，非适今也。又云：以此二种方便修习，渐渐增长，起于毫末，得成修德合抱大树。荆溪不二门云：性德祗是界如一念。此内界如，三法具足；性虽本尔，藉智起修。此皆修性之明文。大经云：解脱之法，亦非涅盘；如来之身，亦非涅盘；摩诃般若，亦非涅盘。章安涅盘玄释：文云法身亦非，那可单作三身释大？文云解脱亦非，那可单作三脱释灭？文云般若亦非，那可单作三智释度？故知单释非今经意。三德中各各求，皆不可得；三法合求，亦不可得。智者妙玄云：此之妙行，与前境智，一而论三，三而论一。荆溪云：又了顺修对性，有离有合。离谓修性各三，合谓修二性一。永嘉云：偏中三，应须简。一、有般若，无解脱法身；二、有解脱，无法身般若；三、有法身，无解脱般若。有一无二故不圆，不圆故非性。又，偏中三，应须拣。一、有般若解脱，无法身；二、有解脱法身，无般若；三、有法身般若，无解脱。有二无一故不圆，不圆故非性。圆中三，应须具。一、法身不痴即般若；般若无著即解脱；解脱寂灭即法身。此皆离合之本文。二、消名者，修谓立行进趣，起正助之二因；性谓本自体性，即界如之一念。凡夫迷故，从真起妄，犹镜尘翳。缘了之明性自存，故具理性之德。行人悟故，背尘合觉，似鉴揩磨，妍丑之影像遂现，故有修成之德。三、释义者，离合之法，南屏法师尝立三义，以伸明之：一、离是各也，离谓修性各三；合是共也，合谓修二性一。二、离乃开也，约性恒开；合乃对也，对修方合。三、离即与义，与而言之，一性本具于二修，二修常即乎一性；合即夺义，理即虽具缘了，夺而言之，由不发心，未曾加行，故性缘了，祗名正因。二修虽具法身，因智照故，但名了因。由起行故，合名缘因。四、定体者，欲示离合教相，须劾修性法体，良以若性若修，皆以三千总相以为其体。故起信云：心真如者，即是一法界大总相法门体，所谓心性不生不灭；心虽本真，不觉起妄。经云：心如工画师。造种种五阴，一切世间中，无不从心造。由此无明为缘，成众生法。维摩诘言：譬如幻师见所幻人，菩萨观众生为若此。由悟斯理，故有佛法。法华云：唯佛与佛，乃能究尽诸法实相。而此三法，既互具于三千，亦各摄乎百界。体其本寂，乃名理具；照于起心，则名事造；修性虽二，三千体一。故妙乐云：祗缘理一，是故修性相对离合。五、示相，孤山显性录示离相曰：一家修性正义，即约玄文前三妙也。境即性三，智即智三，行即行三。行之所阶，即有诸位。若至初住，名随分果，则分证三法也；若就合说，即合性为一，合修为二。合理性三为一正因，法身德也；合智三为一了因，般若德也；合行三为一缘因，解脱德也。故开虽具九，九只是三，三九虽殊，其理常一。今详此说，文会义便，以释离义。文会释签：境即理性三德，智即三德之解，行即三德之观。洎明合义，文会释签：一谓涅盘，三谓三德。言义便者，离合既是迷悟，与夺当在住前。若至初住，修性一合，无复分张，奚论与夺之别欤！二四明指要钞云：如光明玄十种三法，采取经论修性法相，故具离合两说。如三德三宝，虽是修德之极，义必该性；三身三智，文虽约悟，理必通迷；三识三道，既指事即理，必全性起修。此六岂非修性各三？三因，既以一性对智行二修；三菩提、三大乘、三涅盘，并以一性对证理起用二修。此四岂非修二性一？今谓修性一门，本依智行二妙。对境妙在迷之理，相对与夺，而论离合，十种三法乃显。果人所证三德，并属于悟，弃亲本文，远取他部，此迷文矣。又，山家离合，大有二义：一、约修性相成，在性则全修成性，性自有三。起修则全性成修，修自具三。二、约修性相对，离谓修性各三，合谓修二性一。今用修性各三，而解修六性三，此混相成相对之门，复乱六法九法之数，斯皆义焉！三、净觉杂编云：予尝有文心解，具引玄签注之，大意与孤山不异。但取境智行三，圆对三德。故杂编云：如三身中，法身可解，报即般若，应即解脱。三般若中，实相即法身，观照即般若，文字即解脱。三解脱中，性净即法身，圆净即般若，方便净即解脱。此似合掌合矣，亦如川字合焉。若以性、德、缘了，归修报应。修中法身，合性正因，此失与夺之义，又违金錍，故性、缘了，同名正因。四、南屏断于离合，大有四种：一者三一。释签云：一谓涅盘，三谓三德。二者三六，金錍本有三种，三理元遍，达性成修，修三亦遍，离虽有六，合则但三。三者三九，离谓修性各三，合谓修二性一。四者性九修十八，如光明梦见金鼓之文。今谓三一三九，是离合之正义。修三性三，属全性以起修，非对辨于离合。五、先禀清辨老师，尝分二义：一、修性各论离合，二、修性对论离合。且各论者，如金錍云：本有三种，三理元遍，此乃在性，则全修成性。性自离九，自合成三，达性成修，修三亦遍，此乃起修，则全性成修。修亦离九，亦合成三。斯约横论两重离合。若对论者，如释签云：离谓修性各三，性无所移，修常宛尔，故有九法。合谓修二性一，此约功力，与夺，相对论合。性中缘了无功，斥为一性，修德法身受熏，夺名二修。兹约竖论一番离合。六、究意者，今宗示此离合之法，为显法体不思议故，何哉？虽论合三为一，一不定一，一自常三；虽示离一为三，三不定三，三自常一。故章安曰：横之弥高，竖之弥广，会之常分，泒之常合。七、判教者，如金錍云：论生两教，似等明具，别教不诠种具等义，非此可述。故别佛性，灭九方见。圆人则达九界三道，即见圆伊三德体遍。别教不谈乎种具，遂说修性之纵横。圆宗由示于体遍，故演修性之离合。此显共而不杂，复彰离亦不分。八、定位者，教既唯圆，位须简滥。初局住前，二通初后，三示极果。初、局住前者。不二门云：如镜本来具三，依理生解，故名为智。智解导行，行解契理。初住既三法相符，与夺离合，局住前也。二、通初后者。显性录云：一家缘了之位，深浅与夺，非止一途。若法华寿量疏文：则住前通是缘因，初住真正显了，乃是了因。以约声闻闻经得记，即入初住。此约真似分缘了。若药草喻疏：至于究竟，名为智三，中间四即，悉为行三。以顺经文，究竟至于一切智故。此以分极分缘了。若法师品疏：道前真如即是正因；道中真如即为缘因，亦名了因；道终真如即是圆果。记云：此以修德，对彼正因。正中缘了，同成正因；修中正因，同成缘了。又云：此以博地为道前，发心已后为道中，位分之为二。住前为缘，登住已去为了。此之三因，该通一教。三、示极果者。涅盘玄释大灭度：文云法身亦非，那可单作三身释大？文云解脱亦非，那可单作三脱释灭？文云般若亦非，那可单作三智释度？先达乃谓大灭度三，既各开九，乃成离为二十七法。今谓章安玄云：虽一而三，虽三而一；虽复三一，而非三一；虽非三一，而三而一，不可思议，摄一切法。祖师为显三德圆融，异乎纵横并别，后裔分析为二十七法，去道远矣。九、决疑者，或人问曰：性中三法，若起二修，乃显祗有一法。安言合三为一耶？南屏释云：祗一三德，说有开合。若从迷论，则合三为一；若就悟言，则起修为二。如身与臂，缚则合为一身，解则开成三处。先师解曰：终日随缘虽起二修，何妨性中终日不变。所谓性无所移，修常宛尔。十、指讹者，光明忏悔品：梦中见闻有二：一梦见金鼓，二梦击鼓声。见鼓又三：一、正见鼓，二、见鼓光，三、见光中佛。二、梦见击鼓又为三：一、见击鼓，二、出大音声，三、声所诠辨。旧谓梦见金鼓，三身各三，是性中九法。梦见击鼓，是修中九法，遂说三九二十七法。新记斥曰：前文见鼓，是法身之三，即境三也。鼓光之三，即智三也。见佛之三，即用三也。今文但明能击之人，用智击鼓，何曾论于修性二十七法耶？又如四明记曰：上鼓表三光三佛，三祗是一三。今对信相机智所观，合三为一，但名法身，此乃修性融即之明鉴。学斯宗者，当了世伊三点，天主三目。异别教之纵横，建圆宗之离合。显修性之一致，会生佛以同原。绝思议之门，非数量之法。故净名词丧于毗耶，释迦言罄于摩竭，故名不思议之法矣。
		</desc>
	</Doc>
	<Doc>
		<title/>
		<desc>秦言六。大品云，沙字门，诸法六自在王性清净故。论曰：即知人身六种相。华严云：唱沙字门，名为海藏。疏云：悟一切法无挂碍，如海含像。</desc>
	</Doc>
	<Doc>
		<title>沙门</title>
		<desc>
            或云桑门，或名沙迦懑曩，皆讹。正言室摩那拏，或舍罗磨拏。此言功劳，言修道有多劳也。什师云：佛法及外道，凡出家者，皆名沙门。肇云：出家之都名也。秦言义训勤行，勤行取涅盘。阿含经云：舍离恩爱，出家修道，摄御诸根，不染外欲；慈心一切，无所伤害；遇乐不欣，逢苦不戚，能忍如地，故号沙门。后汉书郊祀志云：沙门，汉言息心，削发去家，绝情洗欲，而归于无为也。瑞应云：息心达本源，故号为沙门。或云具名沙门那，此云乏道。以为良福田故，能断众生馑乏；以修八正道故，能断一切邪道。故迦叶品云：沙门那者，即八正道；沙门果者，从道毕竟永断一切贪嗔痴等。世言沙门名乏，那者名道。如是道者，断一切乏，断一切邪道，以是义故，名八正道，为沙门那。从是道中获得果故，名沙门果。或以沙门翻勤息。垂裕记云：谓勤行众善，止息诸恶。息界内恶者，藏通沙门；次第息界内外恶者，别教沙门；一心遍息内外诸恶者，圆融沙门。瑜伽论云：有四沙门：一胜道沙门，即佛等；二说道沙门，谓说正法者；三活道沙门，谓修诸善品者；四污道沙门，谓诸邪行者。
		</desc>
	</Doc>
	<Doc>
		<title>沙弥</title>
		<desc>
            南山沙弥别行篇云：此翻息慈，谓息世染之情，以慈济群生也。又云：初入佛法，多存俗情，故须息恶行慈也。音义云：沙弥二字，古讹略也。唐三藏云：室利摩拏路迦，此翻勤策男。寄归传云：授十戒已，名室罗末尼，译为求寂。最下七岁，至年十三者，皆名驱乌沙弥。若年十四至十九，名应法沙弥。若年二十已上，皆号名字沙弥。
		</desc>
	</Doc>
	<Doc>
		<title>沙弥尼</title>
		<desc>奘三藏云：室利摩拏理迦，此云勤策女。</desc>
	</Doc>
	<Doc>
		<title>刹帝利</title>
		<desc>
            肇曰：王种也，秦言田主。劫初人食地味，转食自然粳米。后人情渐伪，各有封殖。遂立有德，处平分田，此王者之始也。故相承为名，为其尊贵自在，强暴快意，不能忍和也。什曰：梵音中含二义：一言忍辱，二言能嗔。言此人有大力势，能大嗔恚，忍受苦痛，刚强难伏，因以为姓。
		</desc>
	</Doc>
	<Doc>
		<title>刹摩</title>
		<desc>
            正音掣多罗，此云土田。净名略疏云：万境不同，亦名为刹。垂裕云：盖取庄严差别，名之为刹。此乃通指国土名刹。又复伽蓝号梵刹者，如辅行云：西域以柱表刹，示所居处也。长阿含云：若沙门于此法中，勤苦得一法者，便当竖旛，以告四远：今有少欲人。又法华云：表刹甚高广，此由塔婆高显，大为金地标表。故以聚相，长表金刹。如法苑云：阿育王取金华金旛，悬诸刹上，塔寺低昂。璎珞云：土名贤圣所居之处。天台释维摩佛国云：诸佛利物无量无边，今略为四：一、染净国，凡圣共居；二、有余国，方便人住；三、果报国，纯法身居，即因陀罗网无障碍土；四、常寂光，即妙觉所居。四土之名，虽出智者，四土之义，本载经论。今伸遗教，略开七门。初凭文，二释名，三辨义，四定体，五示相，六对身，七解惑。初凭文者，维摩经云：随所化众生而取佛土，随所调伏众生而取佛土，随诸众生应以何国入佛智慧，随诸众生应以何国起菩萨根。天台释云：若对四土，宛然相似，若别出者。思益经云：东方之国，佛号日月光。有菩萨梵天，曰思益，白佛：我欲诣娑婆世界。佛言便往：汝应以十法，游于彼土。斯乃净圣来游秽土。又智论云：秽土先施三乘，后显一乘，娑婆是。净土先施三乘，后显一乘，安养是。二有余土，如法华云：我于余国作佛，更有异名。智论云：有净佛土，出于三界，乃无烦恼之名。于是国土佛所，闻法华经。三果报土，如仁王云：三贤十圣住果报，唯佛一人居净土。四常寂光，普贤观云：释迦牟尼，名毗卢遮那。其佛所住，名常寂光。二释名，初曰染净同居者。染净三种：一迷悟分，九界迷逆名染，佛界顺悟名净。如妙乐云：相约随缘，缘有染净故。又不二门云：法性之与无明，遍造诸法，名之为染。无明之与法性，遍应众缘，号之为净。二情理分，不二门云：故知刹那，染体悉净。指要云：今之染净，约情理说。三凡圣分，净名疏云：六道鄙秽故名染，三乘见真故名净。三六共住，染净同居。问：不二门云：一理之内，而分净秽。别则六秽四圣，通则十通净秽。然此染净净秽，文心解云：染净，从迷悟体用而言。净秽，约凡圣界如而辨。今谓净名染净，正约凡圣而分。云何净觉却云：净秽约凡圣界如而辨。又垂裕云：染净之名，约正；净秽之名，约依。二土凡圣共居，通名染净。此土砂砾充满，别受秽名；彼土金宝庄严，别受净号。今谓净名疏云：四趣共住，名秽；无四恶趣，名净。此从正报立依报名。云何孤山却云：染净之名约正，净秽之名约依。当知染净，从凡圣之心以立名。净秽，约依正之境而摽号。问：既从染净，立同居名，还许亦从净秽，立同居乎？答：染净是通名，净秽是别号。故垂裕云：此方即染净秽土，安养即染净净土。故知同居，正从染净而立。若从通义，如净名中，身子见秽，梵王见净，乃是娑婆净秽同居。又婆沙云：若人种善根，疑则华不开。信心清净者，华开即见佛。此是安养净秽同居。虽通此义，名非正立。此染净土，亦名凡圣同居。故净名疏云：染即是凡，净即是圣。如疏文云：凡圣各二。凡居二者，一恶众生，即四趣也；二善众生，即人天也。圣居二者，一实二权。实者，四果及支佛，通教六地，别十住，圆十信。通惑虽断，报身犹在。二权圣者，方便有余三乘，受偏真法性身，为利有缘，愿生同居。若实报及寂光，法身菩萨及妙觉佛，为利有缘，应生同居，皆是权也。此等圣人，与凡共住，故名凡圣同居。二方便有余土，言方便者，如禅门云：善巧修习，故名方便。此有三义：一真中，净名疏云：二乘三种菩萨，证方便道之所居也。辅行云：所以在方便者，并属空边。二真似，妙玄云：别圆似解，未发真修，皆名作意。三遍圆，妙乐云：并以三教而为方便，虽通三义正从证真，立方便名。言有余者，观经疏云：无明未尽，故曰有余。净名疏云：若修二观，断通惑尽，恒沙别惑，无明未断。舍分段身，而生界外。受法性身，即有变易。所居之土，名有余国。亦名果报，如辅行云：通有由因感果之报，未入实报。又云：今文且说偏空偏假所感之报，则不如初住已上居果报土。又名法性，如智论云：受法性身，非分段生，三果报土。净名疏云：报身所居依报净国，名果报土。辅行云：言果报者，从报果为名。亦号实报，观经疏云：行真实法，感得胜报。净名疏云：以观实相，发真无漏，所得果报，故名为实。亦名妙报，如辅行云：唯有别圆初地初住，获妙果报。又名胜妙报，如止观云：违即二边果报，顺即胜妙果报。亦名无障碍，观经疏云：色心不相妨，故曰无障碍。净名疏云：一世界摄一切世界，一切世界亦如是。此名世界海，亦名世界无尽藏。四常寂光者，观经疏云：常即法身，寂即解脱，光即般若。此以不迁不变名常，离有离无名寂，照俗照真名光。亦名果报，如文句云：同居有余自体，皆是妙色妙心果报之处。记云：故知三土，皆是证道色心报处。寂光既遍，遮那亦遍。此以妙色妙心果报也。问：如辅行云：今论感报，不论寂光。据此寂光岂名果报乎？答：所云寂光非果报者，三惑究尽，业报都亡，所以寂光身土亡泯。虽无惑业之报，而为愿行之果。净名疏云：修于圆教愿行之因，因极果满，道成妙觉，居常寂光。问：如垂裕云：中下寂光，摄在果报。不审四十一地生实报土，云何得受寂光名邪？答：净名疏云：前四十一地，若约果报，名生实报。分见真理，名常寂光。又彼记云：约报论生。是故有边论于果报，约所入边，则非果报。但所入边，即是见真，名常寂光。三辨义，此约教门辨四土义。复开五门，初论体用，寂光是体，余三属用，如释签云：诸佛寂理，神无方所。所依寂境，号常寂光。是故沙石七珍，随生所感。又辅行云：常寂光土，清净法身，无所庄严，无能庄严。为众生故，而取三土。二论事理，净名疏云：寂光是理，余三是事。此乃对分事理，若各分事理。如净名疏云：诸土非垢，寂光非净，毕竟无说，而说诸土为垢，寂光为净。记云：理论不当垢之与净，约事唯有寂光永净。三论能所，荆溪记云：但以寂光而为所成，即以三土而为能成。故所成唯一，能成有三，是则能所事别故也。四论凡圣，准杂编云：十界对土，有横有竖。若竖对者，同居六凡，方便二乘，实报菩萨，寂光佛果。若横敌对，同居有十，凡圣同居故。方便有四，无六凡故；实报有二，无二乘故；寂光唯一，无菩萨故。五论净秽，净名疏云：诸土为垢，寂光为净。三惑覆蔽故为垢，三德究显故为净。此约四土对论。若各分者，观经疏云：五浊轻重，同居净秽。妙宗释云：此净甚通，须知别意。如戒善者，四教凡位，皆悉能令五浊轻薄。而圆观轻浊，感同居净，依正最净。如此经说，地观已去，一一相状，比于余经，修众善行，感安养土，其相天殊。杂编乃云：尝观鼓音之外，六经土相，其实是一。纵有依报大小不同，此盖如来善权赴机随时之义也。良由凡夫心想羸劣，未能观大，故方便示小，为发观之境。若生彼土，所见俱大。今难霅川，既修偏行，安获胜果，非独彰行人之偶报，抑亦显世尊之妄说。因果不类，徒虚语耳，二体析巧拙，有余净秽。刊正记云：通人体色即空故巧，藏人析色明空故拙。妙宗云：体观感净，不专通人。衍门三教，对三藏拙，俱明体法。通但空体，别次第体，圆不次体。三人生彼，俱感净相，圆人最净。又往生记引辅行云：次明体法，依门修观，亦应具含三种四门，三次第顿入，实报净秽。刊正云：别人渐修次第三观，登地入实，以之为秽。圆人顿修一心三观，登住入实，以之为净。妙宗云：若论实证，此土唯有圆圣所居。别人初地，证与圆同，称实感报，有何优降？今就教道，十地不融，致使感土，异于圆人，杂编双取。谓偏成非次第顿入者，即别圆所修巧拙二观也；实报净秽者，即地住所见融碍二相也。良由别人久习次第，虽回向圆修，入地之时，仍见一分染碍之色，名之为秽。圆人始终唯修顿行，入住之时，但见此土融通之相，号之为净。往生记，破约教道说，则见神智，自违辅行。义学之者，当思审矣。四分证究竟，寂光净秽。妙宗钞云：若就别人，同证圆实，论寂光者，唯约真因。对圆极果，而分净秽。今论教道，诠于极果，但断无明一十二品，寂光犹秽。圆知须断四十二品，名究竟净。往生记云：今约分满相对，故合中下，但名分证，寂光犹秽。妙觉上品，真常究满，方为极净。请观今文，诸佛如来所游居处，极为净土。岂非分得究竟寂光？正约圆家真因极果，对分净秽。四明云：别教教道，深不可也。刊正记云：由分证寂光，方生实报。今约分证，犹带无明，无明故秽。究竟无明已尽故净。杂编难云：若尔，则成秽属实报，净属寂光。今谓无明分破，证少分无相，故秽。无明全尽，证究竟无相，故净。四定体，先达通以三道，为下三土当体之体。引辅行云：分段三道，谓见思惑，为烦恼道。烦恼润业，为业道。感界内生，为苦道。方便三道，谓尘沙惑，为烦恼道；以无漏业，名为业道；变易生死，名为苦道。实报三道，谓无明惑，为烦恼道；非漏非无漏业，为业道；彼土变易，名为苦道。通以三德为所依体。苦道即法身，结业即解脱，烦恼即菩提。先师乃谓惑业是因，苦道是果。今之土体，三世间中，唯取苦道，为国土一千当体之体，还以三德为所依体。故荆溪云：既许法身遍一切处，报应未尝离于法身。若寂光土，观经既约四德释名，当以三德为土当体。理无所存，遍在于事，乃以三土，为所依体。广慈法师准妙乐云：本有四德为所依，修德四德为能依。遂指修德三因为当体，性德三法为所依。今谓妙乐因释下方空中菩萨，所以将身表智，以空表土，故明身土。今唯辨土，安得兼身。况将修德以对理土，乃彰能所义颠倒矣！五示相，此约教门示四土相：初示一异相，娑婆安养，垢净相别，故名异。方便有余，纯清净境，故名一。净名疏云：三乘同以无言说道，发真无漏，所感国土，一往相同，故言一也。二示融碍相，方便虽是一相，无明未破，果报隔别。净名疏云：染净有余，二种众生，见有障碍。别圆地住，分破无明，依正互融，一多相即，故名融也。三示横竖相，旧释横竖，句义纷杂，惑乱学者。今分二义，泠然易解。初就土自分，如妙玄云：若分别而言，谓方便在三界外；若分别而言，谓实报在方便外。例此分别，谓寂光在实报外。故净名记问：三土之外，何殊太虚？答：土同理别。言理别者，法身即土。离身无土，离土无身。但真如实相，非智非境，说智说境。非身非土，说身说土。约此分别，义当竖矣。若约相即，如妙乐云：岂离伽耶？别求常寂。非寂光外，别有娑婆。净名记云：横解者，如前所引法华经文，祗于此土，而睹上二。故小被斥，见净不惊，足指按地，即其事也。约此相即，义属横焉。若约相摄，净名记云：既一土摄一切土，故得此界，遍摄下二。准此以胜摄劣，土亦横矣。二与教对分，妙乐记云：横论土体，与教相当。竖论约土，用教多少。然其竖论，如止观云：若以四谛竖对诸土，有增有减。同居有四，方便则三，实报则二，寂光但一。辅行释曰：竖约设教对机。机既增减不同，致使教有差别。四土对教，优劣多少，故名为竖。此则土相虽竖，教乃横说。故净名记云：然约横论，同居具四。余三渐减，同居机杂。遂设四教，方便但以大乘，训令修学，理唯别圆。盖为禀三藏者，始生方便，未习通门，逗其为知故学。遂谈通教，以荡执情，实报约行，证道同圆。但约有余，用教之时，教道化机，说别异圆。具用二教，方生实报。寂光上品，不须用教，但被中下，故有圆乘。设教之相虽横，就土自分成竖。若约相即，同居横具四土体相，与四教旨论其相当。三藏谈于生灭，乃与同居无常相当；通教谈于幻化即空，乃与方便证真相当；别教从事受名，乃与实报感果相当；圆教谈乎性德，乃与寂光理体相当。横辨四教，无复优劣，故名横矣。四示有无相，妙宗云：经论中言寂光无相，乃是已尽染碍之相，非如太虚空无一物，良由三惑究竟清净，则依正色心究竟明显。故大经云：因灭是色，获得常色。受想行识，亦复如是。仁王称为法性五阴，亦是法华世间相常。大品色香无非中道，是则名为究竟乐邦、究竟金宝、究竟华池、究竟琼树。又复此就舍秽究尽，取净穷源。故苦域等，判属三障，乐邦金宝，以为寂光。若就净秽平等而谈，则以究竟苦域泥沙而为寂光。此之二说，但顺悉檀，无不圆极。又净觉撰杂编云：且常寂光者，实三德之妙性也。离为三法，合成一性。一尚无一，岂有苦乐华胎之相乎？当知无相之言，其语犹略。具足须云：无相不相，所谓无生死相，不涅盘相。强而名之称曰实相。今议二师所论，与而言之。若依说示分别，如普贤观，示寂光土，乃以四德释三德法。故祖师判寂光是理，余三是事。约此就说分别，净觉乃合分别之义。若约相即所依，理无所存，遍在于事。故维摩疏问：别有寂光土邪？答：不然。祗分段变易，即常寂光。四明乃合相即之义，夺而言之，分别但解三土之外，别有寂光。而迷寂光亦遍三土，遂执寂光空空然，诚不异乎太虚，故吾无取焉。然净觉杂编难四明云：今问此依正色心，为体为用。若言体者。且妙玄明体用权实中云：体即实相，无有差别。用即立一切法，差降不同。妙乐指净缘为一切法，岂非实体，亦无净相。若言用者，则依正色心，正是下三土事。何得认为寂光之理邪？今谓如指要云：夫体用之名，本相即之义。故凡言诸法即理者，全用即体，方可言即。辅行云：即者，尔雅云合也。若依此释，仍似二物相合，其理犹疏。今以义求，体不二故，故名为即。今谓全体之用，方名不二。故释迦之王娑婆，即毗卢之处常寂。故文句云：同居有余自体，皆是妙色妙心果报之处。荆溪释云：寂光既遍，遮那亦遍。此皆事理相即之明文，云何拨事别求理邪？杂编又问：他引妙经疏云：常即常德，寂即乐德，光即我净。是为四德秘密之藏。妙乐云：本有四德为所依，修德四德为能依。能所并有能依之身，依于能所所依之土。二义齐等，方是毗卢遮那身土之相。以此为证，寂光有相，不亦可乎？答：此人但闻身土之名，便作形相之解，而不知四德为是何物。又云：须了遮那本无身土，随顺世间，强指妙觉极智为身，如如法界之理为土。若消妙乐之文，应云：本有四德者，理也；修德四德者，智也。能所并有能依之身，所依之土者，谓性德之理为所依，本觉之智为能依。又修德之理为所依，始觉之智为能依。修性虽殊，讵存万有之境。始本虽二，宁留五阴之形。故维摩疏云：法身即土，离身无土，离土无身。今谓此释，凡有二非：一能所不辨，妙乐因释下方空中菩萨，遂以菩萨之身，以表能依之修德；以虚空土，以表所依之性德。安得唯释所表修性，全弃能表身土乎？二修性不即，他以性德之理为所依，本觉之智为能依，修德之理为所依，始觉之智为能依。今谓本觉望修，俱属乎性，修理望性，俱属于修。依其所解，则成以性泯性，以修会修。非修性之不二焉。当云全性起修，故所依之土，即能依之身，寂光是应身。全修在性，故能依之身，即所依之土，应身是寂光。方显身土之齐等，乃见事理之无别矣。又云：若谓寂光无相，便同偏真，犹如太虚者。斯由不知大小二理，智非智别也。如维摩疏云：大乘法性，即是真寂智性，不同二乘偏真之理。今问：寂光法身，既俱无相，真寂智性，为依何法？既彰智性之无依，显非卓识之明鉴也。杂编又云：若据三身相即，四土互具，必须身身即三，土土具四。若然者，法身寂土，岂得无相耶？通曰：今为子论四土互具之义，若约事理相对论互具者，寂具三土，乃全体起用，无相而相也。三土具寂，乃全用是体，相即无相也。今问：全用是体，可得无相；全体起用，应云有相。那得一言无相耶？杂编又云，问：若三相不可混同者，何故荆溪难云：一一尘刹一切刹耶？答：此指刹性遍收，故云一切。如金錍即狭遍义。狭何以遍？狭即性故。又如芥容须弥。芥何以容？芥亦性故。此文但见事即是理，不见理即是事。理不即事，安得芥纳须弥，无伤树木，毛吞巨海，不挠龙鱼乎？杂编又云：若无依正之相，斯则理无所具，事无所存。岂可法身便同灰灭？答：小乘无相，犹如太虚，无生法之理。大乘无相，譬若明镜，具现像之性。像由形对，镜匪自殊。无谓镜具像性，便云性已差别。今谓，若言但具于性，不具于相，观音玄义安云，千种性相，冥伏在心。又不二门云：理即名字观行，已有依正不二之相。呜呼！霅川虽留意于山家，但解修性之相依，未达事理之融即。违法示徒，后嗣绝矣！六对身，净名疏云：前二是应，即应佛所居。良以王宫诞质，鹤树潜神，现生灭相，说三藏法。化同居土，名劣应身。洎有余国，现法性身。机兴应兴，机息应息。斯异娑婆，通佛灰断，既非果报，但名胜应。第三亦报亦应，即报佛所居。以他受用，称实感报，赴于地任菩萨大机，故彼土佛，亦名应也。后一但是真净，非应非报，法身所居，此约土体，横对四佛。若竖论土，凡圣同居，具现四身，方便唯胜，故无劣应。其实报土，无二乘人，唯别圆佛，寂光无机，独妙法身。七解惑者，或曰，维摩经云：欲得净土，当净其心；随其心净，即佛土净。心如形声，土如影响，祗须自净其心，何假别求净土？答：初言心净，应辨理事。一者性净，二者事净。且性净者，大集经云：一切众生，心性本净。心本净故，烦恼诸结，不能染着，犹如虚空。此则众生国土，同一法性，地狱天宫，俱为净土。二事净者，性虽本净，心乃忽迷。一念不觉，二障久翳，当修三观，以破三惑。故仁王曰：三贤十圣住果报，唯佛一人居净土。登妙觉果，方究竟净。最下凡夫，慎勿叨滥。次云土净，须晓难易。婆沙论云：于此世界，修道有二：一者难行，在于五浊恶世，于无量佛时，求阿鞞跋致，甚难可得。此难，无数尘沙，说不可尽。二易行道，谓信佛语，教念佛三昧，愿生净土，乘阿弥陀佛愿力摄持，决定往生，名易行道。此七义门，辨诸佛土，纵数逾地尘，皆理同镜象。舒虽万化横陈，卷实一法不立。
		</desc>
	</Doc>
	<Doc>
		<title>刹那</title>
		<desc>
            楞伽云：刹那时不住，名为刹那。俱舍云：壮士一弹指顷，六十五刹那。仁王云：一念中，有九十刹那。一刹那，经九百生灭。毗昙翻为一念。日藏云：我今复说刹那之数，一千六百刹那，名一迦罗。六十迦罗，名模呼律多。三十模呼律多，为一日夜。俱舍云：时之极少，名刹那；时之极长，名为劫。通明极少，凡有三种。俱舍颂曰：极微、字、刹那，色、名、时极少。释曰：分析诸色，至一极微，为色极少。分析诸名及时，至一字一刹那，为名极少、时极少。
		</desc>
	</Doc>
	<Doc>
		<title>莎伽陀</title>
		<desc>或云盘陀伽，此云小路边生。又翻继道，以其弟生继于路边，故名继道。</desc>
	</Doc>
	<Doc>
		<title>删阇夜毗罗胝</title>
		<desc>
            删阇夜，此云正胜。毗罗胝，此云不作。什曰：删阇夜，字也。毗罗胝，母名也。其人起见，谓要久迳生死。弥历劫数，然后自尽苦际也。肇曰：其人谓道不须求，经生死劫数，苦尽自得。如转缕圆于高山，缕尽自止，何假求也？疏又云：八万劫满，自然得道。
		</desc>
	</Doc>
	<Doc>
		<title>珊瑚</title>
		<desc>
            外国传曰：大秦西南涨海中，可七八百里，到珊瑚洲。洲底盘石，珊瑚生其上，人以铁网取之。任昉述异记曰：珊瑚树碧色，生海底。一株数十枝，枝间无叶，大者高五六尺，小者尺余。应法师云：初一年青色，次年黄色，三年虫食败也。大论云：珊瑚出海中石树。
		</desc>
	</Doc>
	<Doc>
		<title>珊若婆</title>
		<desc>
            此云废风病，一发不起。智论云：四百四病者，四大为身，常相侵害。一一大中，百一病起。冷病有二百二，水风起故。热病有二百二，地火起故。止观明治病方法，既深知病源起发，当作方法治之。治病之法，乃有多途。举要言之，不出止观二种方便。云何用止治病相？有师言，但安心止在病处，即能治病。所以者何？心是一期果报之主，譬如王有所至处，群贼迸散。次有师言，脐下一寸，名忧陀那，此云丹田。若能止心，守此不散，经久即多有所治。有师言，常止心足下，莫问行住寝卧，即能病治。所以者何？人以四大不调，故多诸疾患。此由心识上缘，故令四大不调。若安心在下，四大自然调适，众病除矣。有师言，但知诸法空无所有，不取病相，寂然止住，多有所治。所以者何？由心忆想，鼓作四大，故有病生。息心和悦，众病即差。故净名经云：何为病本？所谓攀缘。云何断攀缘？谓心无所得。如是种种说用止治病之相非一。故知善修止法，能治众病。次明观治病者。有师言，但观心想用六种气治病者，即是观能治病。何等六种气？一吹、二呼、三嘻、四呵、五嘘、六呬。此六种息，皆于唇口之中，想心方便，转侧而作，緜微而用。颂曰：心配属呵肾属吹，脾呼肺呬圣皆知，肝脏热来嘘字至，三焦壅处但言嘻。高僧传，僧善疾甚笃，将殛。告弟子曰：吾患腹中冷结者。昔在少年，山居服业，粮粒既断，懒往追求，啖小石子，用充日夕，因觉为病。死后可破腹看之。果如其言。南山钞云：但饥渴，名生病，亦名故病。每日常有。故以食为药医之功。僧只律云：佛住舍卫国，难陀毋人作釜饭，逼上汁饮，觉身中风除食消，便作念阇梨是一食人，应当食粥。乃取多水少米，煎去二分，然后入胡椒荜茇末。盛满罂，持诣佛所，白言：惟愿世尊，听诸比丘食粥。佛许，仍为说偈。次四分云：佛在那频头国，因沙施粥，佛许之。又十诵云：婆罗门王，阿耆达，施八般粥，谓乳酪、胡、麻、豆、摩、沙、荏、苏等。佛许之。高僧法开，晋升平中，孝宗有疾，开视床知不起，不肯进药。献后怒，收付廷尉，俄而帝崩获免。或问法师曰：高明刚简，何以医术经怀？开曰：明六度以除四魔之疾，调九候以疗风寒之病，自利利他，不亦可乎？孙绰曰：才辩纵横，以数术通教，其在开公焉！
		</desc>
	</Doc>
	<Doc>
		<title>珊檀那</title>
		<desc>此云护弥。</desc>
	</Doc>
	<Doc>
		<title>闪多</title>
		<desc>此云鬼。立世论云：鬼道名闪多，为阎摩罗王名闪多故。其生与王同类，故名闪多。</desc>
	</Doc>
	<Doc>
		<title>睒摩利子</title>
		<desc>翻英雄德。</desc>
	</Doc>
	<Doc>
		<title>睒婆</title>
		<desc>此云木緜。</desc>
	</Doc>
	<Doc>
		<title>扇搋</title>
		<desc>或扇茶，此云生。天然生者，男根不满。</desc>
	</Doc>
	<Doc>
		<title>扇提罗</title>
		<desc>此云石女，无男女根故。</desc>
	</Doc>
	<Doc>
		<title>商莫迦</title>
		<desc>此云善。西域记云：旧曰晱摩菩萨，讹。</desc>
	</Doc>
	<Doc>
		<title>奢罗蜜帝</title>
		<desc>翻独处快。</desc>
	</Doc>
	<Doc>
		<title>奢摩他</title>
		<desc>此云止。涅盘经云：奢摩他，名为能灭，能灭一切烦恼结故；又名能调，能调诸根恶不善法故。又曰寂静，能令三业成寂静故。又曰远离，能令众生离五欲故。又曰能清，能清贪欲嗔恚愚痴三浊法故。以是义故，故名定相。
		</desc>
	</Doc>
	<Doc>
		<title>奢他</title>
		<desc>此云谄曲。罔冒他故，矫设异仪，曲顺时人。</desc>
	</Doc>
	<Doc>
		<title>赊多</title>
		<desc>
            秦言寂灭。大品赊字门，入诸法定不可得故。论曰：即知诸法寂灭相。妙乐云：此唱寂灭，是灭生之灭，非即生之灭。即生之灭，是不灭故。如净名云：法本不然，今则无灭，是寂灭义。华严唱奢字时，名随顺一切佛教轮光明。疏云：即寂静性。
		</desc>
	</Doc>
	<Doc>
		<title>赊乃以室折啰</title>
		<desc>此翻土星。</desc>
	</Doc>
	<Doc>
		<title>舍多提婆魔</title>
		<desc>此云天人教师。大论云：佛示导，是应作、是不应作，是善、是不善，是人随教行。又云：度余道众生者少，度天人众生者多。</desc>
	</Doc>
	<Doc>
		<title>舍勒</title>
		<desc>应法师译云：内衣也，半者言舍勒相短，似今短群也。小衣论虽不显于相，可类半泥洹也。</desc>
	</Doc>
	<Doc>
		<title>舍利</title>
		<desc>此云春鸎，黄鹂也。诗曰：出自幽谷，迁于乔木。又翻云鹙鹭，玉篇云水鸟也。诗云有鹙在梁。鹭，尔雅注云：白鹭也，头翅背上，皆有长翰。毛诗云：振振鹭于飞。</desc>
	</Doc>
	<Doc>
		<title>舍利</title>
		<desc>
            新云室利罗，或设利罗。此云骨身，又云灵骨。即所遗骨分，通名舍利。光明云：此舍利者，是戒定慧之所熏修，甚难可得，最上福田。大论云：碎骨是生身舍利，经卷是法身舍利。法苑明三种舍利：一是骨，其色白也；二是发舍利，其色黑也；三是肉舍利，其色赤也。菩萨罗汉皆有三种。若佛舍利，槌击不破。弟子舍利，槌试即碎。感通传，天人王璠言是大吴兰台臣也，会师初达建业。孙主即未许之，令感希有之事，为立非常之法。于时天地神只，咸加灵被，于三七日，遂感舍利。吴主手执铜瓶，倾铜盘内，舍利所冲，盘即破裂。火烧椎试，俱不能损，遂兴佛法。又多闻长子名那吒，尝以佛牙赠宣律师。太祖皇帝疑非真牙，以火煆之，了然不动，遂成愿文。太宗皇帝圣制颂曰：功成积劫印文端，不是南山得恐难；眼睹数重金色润，手擎一片玉光寒；炼时百火精神透，藏处千年莹彩完；定果熏修真秘密，正心莫作等闲看。真宗皇帝圣制偈曰：西方有圣号迦文，接物垂慈世所尊，常愿进修增妙果，庶期饶益在黎元。仁宗皇帝御制赞曰：三皇掩质皆归土，五帝潜形已化尘；夫子域中夸是圣，老君世上亦言真；埋躯只见空遗冢，何处将身示后人？惟有吾师金骨在，曾经百炼色长新。徽宗皇帝崇宁三年重午日，当迎请释迦佛牙，入内祈求。舍利感应，隔水晶匣，出如雨点。神力如斯，嘉叹何已，因以偈赞：大士释迦文，虚空等一尘；有求皆赴感，无刹不分身；玉莹千轮在，金刚百炼新；我今恭敬礼，普愿济群轮。
		</desc>
	</Doc>
	<Doc>
		<title>舍利弗</title>
		<desc>
            大论云：有婆罗论义师，名婆陀罗王。妇生一女，眼似舍利鸟眼，即名此女为舍利。众人以其舍利所生，皆共名之为舍利弗。弗，秦言子也。涅盘云：如舍利弗母名舍利，因母立字，故名舍利弗。又翻身子。文句云：此女好形身，身之所生，故言身子。亦云鹙子。母眼明净，如鹙鹭眼。
		</desc>
	</Doc>
	<Doc>
		<title>舍楼伽</title>
		<desc>此云藕根是也。</desc>
	</Doc>
	<Doc>
		<title>舍罗</title>
		<desc>此云百舌鸟。</desc>
	</Doc>
	<Doc>
		<title>舍罗</title>
		<desc>
            四分：此云筹。五分：筹极短并五指，极长拳一肘，极粗不过小指，极细不得减箸。十诵云：为檀越问僧不知数，佛令行筹，不知沙弥数，行筹数之。若人施布萨物，沙弥亦得。虽不往布萨羯磨处，由受筹故。四分：为受供行筹，通畔弥也。若未受十戒，亦得受筹，以同受供故。业疏三种行筹：一头露，二覆藏，三耳语。事钞云：今僧寺中有差僧次请而简客者，此僧次翻名越次也。即令客僧应得不得，主人犯重，随同情者多少，通是一盗。
		</desc>
	</Doc>
	<Doc>
		<title>舍磨奢那</title>
		<desc>此云冢。西域僧死，埋骨地下，上累砖石，似堵波，但形卑小。</desc>
	</Doc>
	<Doc>
		<title>舍婆提</title>
		<desc>
            西域记云：室罗筏悉底，旧讹云舍卫。此云闻物，宝物多出此城。亦翻丰德，一具财宝，二妙五欲，三饶多闻，四丰解脱。义净译金刚，云名称大城。摭华云：但得闻义，而缺物义。此乃憍萨罗国都城之号。槜李证真钞云：为简南憍萨娑国，故废国名，而标城号。发轸问：诸经中，说佛生迦毗罗国，何以论云生舍婆提耶？答：迦毗罗与舍婆提相邻，同是中印土境，故此言之。
		</desc>
	</Doc>
	<Doc>
		<title>舍舍迦</title>
		<desc>
            此云兔。韩子曰：宋人耕，田中有株，兔走触株，折颈而死。因释耕守株，冀复得之，路人笑矣。西域记言：劫初时有狐、兔、猿，异类相悦。时天帝释，欲验修菩萨行者，降迹应化为一老夫。谓三兽曰：二三子善安隐乎？无惊惧耶？曰：涉丰草，游茂林，异类同欢，既安且乐。老夫曰：闻二三子情厚意密，忘其老弊，故此远寻。今正饥乏，何以馈食？曰：幸少留此，我躬驰访。于是同心虚己，分路营求。狐沿水滨，衔一鲜鲤。猿于林野采异花果，俱来至止，同进老夫。唯兔空还，游跃左右。老夫谓曰：以吾观之，尔曹未和。狐、猿同志，各能役心，唯兔空还，独无相馈。以此言之，诚可知也。兔间讥议，谓狐、猿曰：多聚樵苏，方有所作。猿、狐竞驰，衔草曳木；既已蕴崇，猛焰将炽。兔曰：仁者，我身卑劣，所求难遂。敢以微躯，充此一餐。辞毕入火，寻即致死。是时老夫复帝释身，除烬收骸，伤叹良久。谓狐、猿曰：一何至此，吾感其心，不泯其迹，寄之月轮，传于后世。
		</desc>
	</Doc>
	<Doc>
		<title>舍夷</title>
		<desc>文句云：舍夷者，贵姓也，此名讹略，正云奢夷耆耶。本行经云：以住释迦大树蓊郁枝条之林，是故名为奢夷耆耶，此以其处而立于姓，故国名舍夷。</desc>
	</Doc>
	<Doc>
		<title>设睹鲁</title>
		<desc>或名烁睹嚧，此云怨家。</desc>
	</Doc>
	<Doc>
		<title>摄提</title>
		<desc>
            翻假施设，假谓三假。辅行云：因内因外，和合方成，故所生法，名因成假。念不实故，故前念灭，灭已复生，生者必灭。计能相续，名相续假。他待于己，假立他名，己待于他，假立于己。相待不实，名相待假。成实论云：三假浮虚者，如烟云尘雾也。
		</desc>
	</Doc>
	<Doc>
		<title>摄拖苾</title>
		<desc>
            此云声明。西域记云：开蒙诱进，先遵十二章。七岁之后，渐授五明大论。言五明者，一曰声明，释诂训字，诠目流别；二工巧明，伎术机关，阴阳历数；三医方明，禁咒闲邪，药石针艾；四因明，考定正邪，研核真伪；五曰内明，究畅五乘因果妙理。大般若云：五地菩萨觉五明。此内五明也。外五明者，前四明同，五曰符印。
		</desc>
	</Doc>
	<Doc>
		<title>慎那弗呾罗</title>
		<desc>西域记云：唐言最胜子。制瑜伽师地释论。</desc>
	</Doc>
	<Doc>
		<title>尸梨伽那</title>
		<desc>大论：此云厚德。</desc>
	</Doc>
	<Doc>
		<title>尸利密多罗</title>
		<desc>此云吉友，西域太子。以国让弟，遂为沙门。天姿高朗，风神俊迈，仪貌卓然，出于物表。晋元帝世，来游建康。王公雅重，世号高座法师。译灌顶等经。</desc>
	</Doc>
	<Doc>
		<title>尸利沙</title>
		<desc>或云尸利洒，即此间合昏树。有二种：名尸利沙者，叶实俱大。名尸利駃者，叶实俱小。又舍离沙，此云合欢。</desc>
	</Doc>
	<Doc>
		<title>尸利夜神</title>
		<desc>此翻吉祥。</desc>
	</Doc>
	<Doc>
		<title>尸罗</title>
		<desc>
            此云清凉。大论云：秦言性善。好行善道，不自放逸，是名尸罗。经音义云：此义译也，正翻止得，谓止恶得善也。又古师翻戒，戒以防止为义，能防恶律仪无作之非，止三业所起之恶，故名防止。大论曰：云何为戒？若恶止不更作，若心生、若口言、若从他受，息身口恶，是为戒。经音义：梵言三婆罗，此云禁戒。戒疏云：戒，义训警也。警策三业，远离缘非，明其因也。优婆塞戒经云：戒者，名制。能制一切不善法故。又，戒是约义、训义、勒义。纂要云：约二百五十戒，各有四威仪，合为一千，循三世转为三千；将三千威仪，分配身口七支，为二万一千；复约对治三毒及等分，成八万四千。
		</desc>
	</Doc>
	<Doc>
		<title>尸罗阿迭多</title>
		<desc>西域记云：唐言戒日。爱育四生，兴崇三宝。象马饮水，漉而后饲。在位五十余年，野兽狎人。</desc>
	</Doc>
	<Doc>
		<title>尸罗跋陀罗</title>
		<desc>西域记云：唐言戒贤。唐奘三藏，亲承经论。</desc>
	</Doc>
	<Doc>
		<title>尸毗迦</title>
		<desc>西域记云：唐言与。旧曰尸毗，略也。</desc>
	</Doc>
	<Doc>
		<title>尸弃</title>
		<desc>亦名式弃。大论翻火。依佛名，经过三十劫。</desc>
	</Doc>
	<Doc>
		<title>尸弃</title>
		<desc>大论云：秦言火，或翻火首。法华疏云：外国唤火为树提尸弃。此王本修火定，破欲界惑，从德立名。又云：经标梵王，复举尸弃，似如两人。依大论正以尸弃为王，今举位显名，恐目一人耳。肇曰：尸弃，梵王名，秦言顶髻。
		</desc>
	</Doc>
	<Doc>
		<title>尸陀</title>
		<desc>正云尸多婆那，此翻寒林，其林幽邃而寒也。僧祗云：此林多死尸，人入寒畏也。法显传：名尸摩赊那。汉言弃死人墓田。四分：名恐畏林。多论：名安陀林，亦名昼暗林。</desc>
	</Doc>
	<Doc>
		<title>失收摩罗</title>
		<desc>善见云：鳄鱼长二丈余，有四足，似鼍，齿至利，禽鹿入水，啮腰即断。又翻杀子鱼，广州有之。。</desc>
	</Doc>
	<Doc>
		<title>十宝</title>
		<desc>
            光明经云：我当安止住于十地，十种珍宝以为脚足。天台释云：珍宝者，十地因可贵，诸地即是珍宝也。脚足者，十地是果家之基，故言脚足。又十度，是十地之脚足。于余功德，非为不修，随力随分。正以檀为初地之足，檀足若满，得入初地，乃至智度足满，得入十地。又如法华十喻况胜，文见彼经。
		</desc>
	</Doc>
	<Doc>
		<title>十力迦叶</title>
		<desc>亦名婆敷。</desc>
	</Doc>
	<Doc>
		<title>实叉难陀</title>
		<desc>唐言学喜。于阗国人。智度弘旷，利物为心。善大小乘，兼异学论。天后明扬佛日，敬重大乘，以华严旧经处会未备，远闻于阗有斯梵本，发使迎请。实叉与经同来，赴洛重译。</desc>
	</Doc>
	<Doc>
		<title>式叉摩那</title>
		<desc>
            此云学法女。四分：十八童女，应二岁学戒。又云：小年曾嫁，年十岁者，与六法，十诵中六法练心也。能持六法，方与受具。二年者，练身也，可知有胎无胎。事钞云：式叉尼具学三法：一学根本，谓四重是；二学六法，即羯磨所谓染心相触、盗人四钱、断畜生命、小妄语、非时食、饮酒也；三学行法，谓一切大尼戒行，并须学之。若学法中犯者，更与二年羯磨。僧只云：在大尼下，沙弥尼上坐。今述颂曰：染心相触盗四钱，断畜生命小妄语，戒非时食及饮酒，是名式叉学六法。
		</desc>
	</Doc>
	<Doc>
		<title>势罗</title>
		<desc>西域记：唐言山，邬波世罗，翻为小山。广雅云：山，产也，能产万物。高者名岳，小者名丘。</desc>
	</Doc>
	<Doc>
		<title>室利毱多</title>
		<desc>西域记云：唐言胜密，以火坑毒饮，请佛欲害。</desc>
	</Doc>
	<Doc>
		<title>室利逻多</title>
		<desc>西域记：唐言胜受。起信论疏：明五日论师，以此论主，照北印度。</desc>
	</Doc>
	<Doc>
		<title>室缕多频设底俱胝</title>
		<desc>
            西域记云：唐言闻二百亿。旧译曰亿耳，谬也。长者豪富，晚有继嗣，时有报者，辄赐金钱二百亿，因名其子曰闻二百亿。洎乎成立，未曾履地，故其足跖，毛长尺余，光润细软。又西域记云：富一亿财一洛叉，便耳着珠坠，人知富也。或云：耳有珠环，价直一亿。
		</desc>
	</Doc>
	<Doc>
		<title>室洒</title>
		<desc>
            旧翻弟子，新云所教。南山曰：学在我后名弟，解从师生名子。天台云：师有匠成之能，学者具资禀之德，资则舍父从师，敬师如父。师之谦让，处资如弟。故夫子云：回也处余如父，余也处回如弟。律云：和尚于弟子，当生儿想；弟子于和尚，当生父想。司马彪曰：徒弟子，谓门徒弟子。老子云：善人，不善人之师；不善人，善人之资也。南山云：佛法增益广大，实由师资相摄，互相敦遇，财法两济，日益业深，行久德固，皆赖此矣。比真教陵迟，慧风掩扇，俗怀侮慢，道出非法；并由师无率诱之心，资缺奉行之志，二彼相舍，妄流鄙境，欲令道光，焉可得乎！
		</desc>
	</Doc>
	<Doc>
		<title>舐若时吃缚</title>
		<desc>此云能尝，能除饥渴故。瑜伽云：能除饥渴羸瘦，数发言论，表彰呼召，故名为舌，是能尝义。楞严：舌如初月偃。或云：舌如偃月刀。</desc>
	</Doc>
	<Doc>
		<title>释曷攞</title>
		<desc>寄归传云：唐言小师。毗奈耶云：难陀比丘，呼十夏比丘为小师。如僧睿谓僧导云：君当为万人法主，岂可对扬小师乎？</desc>
	</Doc>
	<Doc>
		<title>释迦弥多罗</title>
		<desc>此云能支。师子国长寿沙门，三果圣人，唐高宗敬重。</desc>
	</Doc>
	<Doc>
		<title>释迦牟尼</title>
		<desc>
            摭华云：此云能仁寂默。寂默故不住生死；能仁故不住涅盘。悲智兼运，立此嘉称。发轸云：本起经翻释迦为能仁。本行经译牟尼为寂默。能仁是姓，寂默是字。姓从慈悲利物，字取智慧冥理。以利物故，不住涅盘。以冥理故，不住生死。长水云：寂者，现相无相。默者，示说无说。此则即真之应也。能仁是姓者，长阿含云：昔有轮王，姓甘蔗氏。听次妃之谮，摈四太子，至雪山北，自立城居，以德归人。不数年间，郁为强国。父王悔忆，遣使往召。四子辞过不还，父王三叹：我子释迦，因此命氏。又云：住直树林，又号释迦，既于林立国，即以林为姓。此以释迦翻为直林。寂默是字者，本行经云：又诸释种，立性憍慢多言，及见太子，悉皆默然，王云宜字牟尼。称赞净土经：名释迦寂静，又释迦牟尼，翻度沃焦。如旧华严名字品，及十住婆沙所列。大海有石，其名曰焦。万流沃之，至石皆竭，所以大海水不增长。众生流转，犹如焦石，五欲沃之，而无厌足，唯佛能度，故此为名。释迦牟尼，属应身也。摩诃衍云：所言应者，随顺根机而不相违，随时随处随趣出现，非安乐相，故名为应。而此应身，周帀千华上，复现千释迦。一华百亿国，一国一释迦。故召释迦牟尼，名千百亿化身也。唯识论云：三变化身，谓诸如来由成事智，变现无量，随类化身，居净秽土，为未来登地菩萨，及二乘异生，称彼机宜，现通说法。若就应身，开出变化，则成四身，以现同始终，名应。无而欻有，名化。然此三身之法，或执即义，名失三身。或执离义，相乖一体。今约三义，通而辩之。一者体用，智与体冥，能起大用。自报，上冥法性，体名真身。他报，下赴机缘，用名应身。故光明云：佛真法身，犹如虚空，应物现形，如水中月。而观世音普门示现，令无涯人获乎冥显两种利益者，由此二身也。二者权实，权名权暂，实谓实录。以施权故，从胜起劣，三佛离明，以显实故。从劣起胜，祗是一身。故曰：吾今此身，即是法身。又云：微妙净法身，具相三十二。是知顺机则权设三身，就应乃实唯一佛也。三者事理，观经疏云：佛本无身无寿，亦无于量，随顺世间而论三身。是则仰观至理，本实无形，俯随物机，迹垂化事。犹明镜也，像体本虚；若水月焉，影元非实。苟于迹事而起封执，则同痴猴堕井而死。学出世法，宜诫之哉！
		</desc>
	</Doc>
	<Doc>
		<title>释迦毗楞伽</title>
		<desc>此云能胜。</desc>
	</Doc>
	<Doc>
		<title>释迦文</title>
		<desc>
            净名疏云：天竺语，释迦为能，文为儒，义名能儒。大论云：释迦文佛，先世作瓦师，名大光明。尔时有佛，名释迦文，弟子名舍利弗、目伽连、阿难。佛与弟子，俱到瓦师舍一宿。尔时瓦师，布施草座、灯明、石蜜浆，便发愿言：我于当来作佛，如今佛名，弟子名字，亦如今佛。优婆塞戒经云：我于释迦最初发心，于迦叶佛满三僧只。须知三只正满，在于胜观。今言迦叶，兼百劫故。大论云：初阿僧只中，心不自知我当作佛、不作佛；二阿僧只中，心虽能知我必作佛，而口不称我当作佛；三阿僧只中，了知得佛，口自发言，无所畏难，我于来世当得作佛。从过去释迦文佛，到剌那尸弃佛，为初阿僧只，是中菩萨，永离女人身。从剌那尸弃佛，至燃灯佛，为二阿僧只，是时菩萨，七枝青莲华，供养燃灯佛，敷鹿皮衣，布发掩泥，便授其记，汝当作佛，名释迦牟尼。从燃灯佛，至毗婆尸，为三僧只。过三僧只，种三十二相业。
		</desc>
	</Doc>
	<Doc>
		<title>释提桓因</title>
		<desc>
            大论云：释迦，秦言能；提婆，秦言天；因提，秦言主。合而言之，云释提婆那民。或云释迦提婆因陀罗，今略云帝释，盖华梵双举也。杂阿含云：有一比丘问佛：何故名释提桓因？答：本为人时，行于顿施，堪能作主，故名释提桓因。璎珞经云：汝今天帝释，功德众行至，千佛兄弟过，无复贤劫名。中间永旷绝，二十四中劫，后乃有佛出，刹土名普忍。彼佛寿七劫，遗法亦七劫，其法已没尽，旷绝经五劫。汝于彼刹土，当绍如来位，号名无著尊。净名疏云：若此间帝释，是昔迦叶佛灭，有一女人，发心修塔，复有三十二人，发心助修。修塔功德，为忉利天主，其助修者而作辅臣。君臣合之，名三十三天。
		</desc>
	</Doc>
	<Doc>
		<title>首楞严</title>
		<desc>
            大论：秦言健相。分别知诸三昧行相多少深浅，如大将知诸兵力多少也。菩萨得是三昧，诸烦恼魔及魔人，无能坏故。譬如转轮圣王主兵宝将，所住至处，无能坏伏，故名健相三昧也。大经云：首楞者，一切事竟；严，名坚固。一切毕竟而得坚固，名首楞严。是故首楞严定，名为佛性。慈恩翻为金刚藏。此诸菩萨证此定故，以是为名。
		</desc>
	</Doc>
	<Doc>
		<title>首图</title>
		<desc>或名阅头檀，此云净饭，或翻真净，或云白净。</desc>
	</Doc>
	<Doc>
		<title>首陀婆</title>
		<desc>大论云：秦言净居天，通五净居。</desc>
	</Doc>
	<Doc>
		<title>叔离</title>
		<desc>此云白色，西方庚辛，太白属金。</desc>
	</Doc>
	<Doc>
		<title>叔叔逻</title>
		<desc>此云虬。符瑞图云：黄帝时有虬龙，黑身无鳞甲，背有名字。</desc>
	</Doc>
	<Doc>
		<title>殊致阿罗婆</title>
		<desc>隋言光味。般若灯论云：声闻菩萨等，亦名仙佛，于中最尊上故。已有一切波罗蜜多功德善根彼岸，故名大仙。</desc>
	</Doc>
	<Doc>
		<title>戍羯罗</title>
		<desc>此云金星。</desc>
	</Doc>
	<Doc>
		<title>舜若多</title>
		<desc>
            沇疏云：未见诚释，应是主空神。入楞伽云：刹尼迦者，名之为空。或呿提，秦云虚空。纂要云：但无粗相之身，亦有微妙之色。故云如来光中，映令暂见。又涅盘明虚空喻，乃立三义：一、无变易，亘古腾今，时移俗化，唯此虚空，常无变易。故南本三十三云：虚空无故，非三世摄；佛性常故，非三世摄。善男子！如来已得三菩提所有佛性，一切佛法，常无变易，以是义故，非三世摄。二、无边际，物分表里，空无内外，故无边际。三十二云：我为众生得开解故，说言佛性非内非外。何以故？凡夫众生，或言佛性住五阴中，如器中有果。或言离阴而有，犹如虚空。是故如来说于中道。众生佛性，非内六入，非外六入，内、外合故，名为中道。三、无挂碍，物体质碍，空性虚通。故三十三云：如世间中，无挂碍处，名为虚空。如来得三菩提已，于一切法无有挂碍，故言佛性犹如虚空。无著云：喻虚空者，有三因缘：一，遍一切处。谓于住不住相中福生生故。二，宽广。高大殊胜故。三，无尽。究竟不穷故。净觉云：应以遍喻于假，宽喻于空，无尽喻中。又楞严云：纵令虚空，亦有名貌；虚空是名，显色是貌。孤山释曰：如涅盘说空有四名，谓虚空、无所有、不动、无碍也。貌，谓体貌。如杂集论说空一显色，沇疏释曰：小乘以明暗为体，大乘以空一显色，及极迥色为体。维摩疏问：此虚空譬，岂有但空，不可得空之殊？答：空尚不一，何得有二？若约缘尽相显，非不有殊。如大乘经论有破虚空之义，即可以譬但空，显不可得空。记释缘尽等者，谓云雾暗缘尽，虚空明相显时，或见万象，或但见空，可以喻但、不但二种真也。今问：虚空、空界，二名同异？答：显宗论云：内外窍隙，名空界；光暗窍隙，显色差别，名虚空界。经言：虚空无色、无见、无对，当何所依？然藉光明显了。又说于色，得离染时，断虚空界。俱舍云：窍隙名空界，谓人身中诸骨节间，腹藏诸孔穴之空也。成实论云：四大围空，有识在中，故名为人。此以能依身中，空名空界，所依境内，空名虚空。问：虚空无边，遍一切处。光明安云虚空分界，尚可尽边？答：如楞严云：当知虚空生汝心内，犹如片云点太清里。是则众生计乎妄想，太虚绝于灵照；既迷妄以成空，故背觉而有限。如天亲说有分别，及无分别，皆名为识。有分别名识识，无分别名似尘识。如楞严，想澄成国土，即似尘识；知觉乃众生，即是识识。今述颂曰：虚空生我心，我心广无际；咄哉迷中人，云何自拘系！
		</desc>
	</Doc>
	<Doc>
		<title>烁迦罗</title>
		<desc>乃坚固义，此同金刚。</desc>
	</Doc>
	<Doc>
		<title>斯陀含</title>
		<desc>此云一往来。金刚疏云：是人从此死，一往天上，一来人间，得尽众苦。大论云：息忌伽弥。息忌名一，伽弥名来，是名一来。四教义：翻云薄。前断已多，其所未断少，故名薄。</desc>
	</Doc>
	<Doc>
		<title>嘶那夜</title>
		<desc>
            此云鹰。尔雅云：鹰，隼丑，其飞也翚。注曰：鼓翅翚翚然疾。孔氏志怪曰：楚文王少时，雅好田猎，天下快狗名鹰毕聚焉。有人献鹰曰：非王鹰之俦。俄而云际有一物凝翔，飘飖鲜白，而不辨其形。鹰见，于是竦翮而升，矗若飞电。须臾羽堕如云，血洒如雨。良久间，有一大鸟堕地而死，其鸟两翅度广数十里，喙边有黄。众莫能知，时博物君子曰：此大鹏雏也，始飞焉，故为鹰所制。文王乃厚赏献者。又言隼者，易曰：王用射隼于高墉之上。孔颖达云：隼者，贪残之鸟，鹯鹞之属。玉篇云：祝鸠也。颜师古云：隼，騺鸟。即今之鹄也。刘向以为隼近异祥，贪暴类也。
		</desc>
	</Doc>
	<Doc>
		<title>四摩</title>
		<desc>此云别住。此处作法，余不相通。</desc>
	</Doc>
	<Doc>
		<title>四毗舍罗</title>
		<desc>念佛三昧经云：度脱五道，四毗舍罗。注云：此或言施戒法，此无悭义。</desc>
	</Doc>
	<Doc>
		<title>四蛇</title>
		<desc>
            金光明经云：犹如四蛇，同处一箧，四大蚖蛇，其性各异。天台释云：二上升是阳，二下沉是阴。何故相违？犹其性别，性别那能和合成身？故大集云：昔有一人，避二醉象，缘藤入井。有黑白二鼠，啮藤将断，旁有四蛇欲螫，下有三龙吐火，张爪拒之。其人仰望二象，已临井上，忧恼无托。忽有蜂过，遗蜜滴入口，是人唼蜜，全亡危惧。
		</desc>
	</Doc>
	<Doc>
		<title>四喻</title>
		<desc>
            金光明经：四佛同举山斤海滴，地尘空界，尚可尽边，无有能计释尊寿命。天台释云：若从信相所疑，应言寿有量。若从四佛释疑，应言寿无量。孤山索隐，未善此文。执能喻之有量，迷所况之无量。以下三无常之数，释上三常寿之身。报应淆混，疑释颠倒，垂裕后昆，当详察焉。
		</desc>
	</Doc>
	<Doc>
		<title>苏达梨舍那</title>
		<desc>此云善见，见者称善。</desc>
	</Doc>
	<Doc>
		<title>苏伐剌拏瞿呾罗</title>
		<desc>西域记云：唐言金氏，出上黄金，世以女为王，因以女为国。</desc>
	</Doc>
	<Doc>
		<title>苏伐罗</title>
		<desc>或云修跋拏，此云金。大论云：金出山石沙赤铜中。许慎云：金有五色，黄金为长，久埋不变，百陶不轻。真谛释金四义：一、色无变，二、体无染，三、转作无碍，四、令人富。以譬法身常净我乐四德耳。</desc>
	</Doc>
	<Doc>
		<title>苏弗窒利</title>
		<desc>此云善女。</desc>
	</Doc>
	<Doc>
		<title>苏利耶</title>
		<desc>或苏梨耶，或修利。此云日神。日者，说文云实也，太阳之精。起世经云：日天宫殿，纵广正等五十一由旬，上下亦尔。</desc>
	</Doc>
	<Doc>
		<title>苏楼波</title>
		<desc>此云妙色。经云：妙色湛然常安住，不为生老病死迁。</desc>
	</Doc>
	<Doc>
		<title>苏卢都诃</title>
		<desc>此云梵音决定。毗婆尸佛说此一咒，治一万八千种病。</desc>
	</Doc>
	<Doc>
		<title>苏迷卢</title>
		<desc>
            西域记云：唐言妙高。旧曰须弥，又曰须弥楼，皆讹。四宝合成，在大海中，据金轮上，日月之所回泊，诸天之所游舍。七山七海，环峙环列，四面各有一色。东黄金，南琉璃，西白银，北颇梨。随其方面，水同山色。毗昙俱舍云：妙高，七宝所成，故名妙；出七金山，故名高。观经疏云：举高三百三十六万里，纵广亦尔。
		</desc>
	</Doc>
	<Doc>
		<title>苏摩</title>
		<desc>
            此云月神。释名云：月者，缺也。言满而复缺。淮南子云：月者，太阴之精。起世经云：月天宫殿，纵广正等四十九由旬。问：何故月轮初后时缺？答：如涅盘云：月性常圆，实无增减。因须弥山，故有盈亏。又俱舍云：近日自影覆，故见月轮缺。世施设足论云：以月宫行近，日轮光所侵，照余边发影，自覆月缺轮，故于尔时见不圆满。然一日月普照四洲者，长阿含云：阎浮提日中，弗婆提日没，瞿耶尼日出，郁单越夜半。经文次第，四方遍说，此二名出大孔雀咒王经。苏，上声。
		</desc>
	</Doc>
	<Doc>
		<title>苏气怛罗</title>
		<desc>此云善星。罗云庶兄，佛之堂弟庶儿，故说为子。佛与迦叶往善星所，善星遥见，生恶邪心，生身陷人，至阿鼻狱。</desc>
	</Doc>
	<Doc>
		<title>窣堵波</title>
		<desc>
            西域记云浮图。又曰偷婆，又曰私偷簸，皆讹也。此翻方坟，亦翻圆冢，亦翻高显。义翻灵庙，刘熙释名云：庙者，貌也，先祖形貌所在也。又徐铉新加云：西国浮图也。言浮图者，此翻聚相。戒坛图经云：原夫塔字，此方字书，乃是物声。本非西土之号。若依梵本，瘗佛骨所，名曰塔婆。涅盘后分经，佛告阿难：佛般涅盘，茶毗既讫，一切四众，收取舍利，置七宝瓶。当于拘尸那城内，四衢道中，起七宝塔，高十三层，上有轮相。辟支佛塔，应十一层；阿罗汉塔，成以四层，亦以众宝而严饰之。其转轮王亦七宝成，无复层级。何以故？未脱三界诸有苦故。十二因缘经，八种塔，并有露盘。佛塔八重，菩萨七重，辟支佛六重，四果五重，三果四，二果三，初果二，轮王一。凡僧但蕉叶火珠而已。
		</desc>
	</Doc>
	<Doc>
		<title>孙陀罗难陀</title>
		<desc>孙陀罗，此云好爱，妻名也。或云孙陀罗利，此云善妙。难陀云欢喜，己号也。简放牛难陀，故标其妻。</desc>
	</Doc>
	<Doc>
		<title>娑伽罗</title>
		<desc>从海标名，如下所出。</desc>
	</Doc>
	<Doc>
		<title>娑竭罗</title>
		<desc>
            或娑伽罗，此云碱海。书曰：江汉朝宗于海。庄子曰：溟海者，天池也。淮南子曰：海不让水积，以成其大。孙卿子曰：不积细流，无以成海。老子曰：江海所以能为百谷王者，其善下也。潮有朝夕之期，故吴都有朝夕之池。新华严云：譬如大海，以十种相得大海名，不可移夺。一、次第渐深；二、不受死尸；三、余水入中，皆失本名；四、普同一味；五、无量珍宝；六、无能至底；七、广大无量；八、大身所居；九、潮不过限；十、普受大雨，无有盈溢。金刚三昧不坏不灭经云：以沃燋山，大海不增；以金刚轮故，大海不减；此金刚轮随时转故，令大海水同一碱味。华严云：其娑竭罗龙王宫殿中水，涌出入海，复倍于前。其所出水，绀琉璃色，涌出有时，是故大海潮不失时。大集云：如阎浮提一切众生身，及与外色，大海中皆有印象，故名海印。菩萨亦尔，得大海印三昧已，能分别一切众生心行，于一切法门皆得慧明。华严云：海有奇特殊胜法，能为一切平等印，众生宝物及川流，普能包容无所拒。无尽禅定解脱者，为平等印亦如是，福德智慧诸妙行，一切并修无厌足。
		</desc>
	</Doc>
	<Doc>
		<title>娑路多罗戍缕多</title>
		<desc>此云能闻。瑜伽云：数数于此，声至于闻，故翻为耳，是能闻义。楞严：耳如新卷叶。或云：耳如卷桦皮。</desc>
	</Doc>
	<Doc>
		<title>娑罗</title>
		<desc>
            此云力。阴持入经云：彼力应以何为义？答：无能得坏为力义；有所益为力义；有胆为力义，能得依为力义。增一阿含说六种力：小儿以啼为力，女人以嗔为力，沙门婆罗门以忍辱为力，阿罗汉以精进为力。又因人五力，佛果十力。因人五力者：一信力，二精进力，三念力，四定力，五慧力。大论释曰：信根得力，则能决定受持不疑。精进力故，虽未见法，一心求道，不惜身命，不休不息。念力故，常忆师教，善法来听入，恶法来不听入，如守门人。定力故，摄心一处不动，以助智慧。智慧力故，能如实观诸法实相。佛果十力者，今述颂曰：是处非处二业力，定根欲性至处道，宿命天眼十漏尽，具释大论八十八。论问：佛十力者，若总相说，佛唯一力，所谓一切种智力；若别相说，则千万亿种力，随法为名。今何以但说十力？答：佛实有无量智力，但以众生不能得、不能行，故不说。是十力，可度众生事办，故说十力。论问：佛有十力，菩萨有不？答：有。何者？一、发一切智心坚固力；二、不舍众生大慈力；三、具足大悲力；四、信一切佛法精进力；五、思行禅定力；六、除二边智慧力；七、成就众生力；八、观法实相力；九、入三解脱门力；十、无碍智力。
		</desc>
	</Doc>
	<Doc>
		<title>娑毗迦罗</title>
		<desc>
            亦云劫毗罗。此云金头或云黄发，食米脐外道。应法师云：旧言食米屑也。外道修苦行，合手大指，及第三指，以物缚之。往至人家舂谷簸米处，以彼缚指，拾取米屑。聚至掌中，随得多少，去以为食。若全粒者，即不取之。亦名鸠行，外道拾米，如鸠行也。
		</desc>
	</Doc>
	<Doc>
		<title>娑婆诃</title>
		<desc>或莎诃。此翻善说，又云散去。</desc>
	</Doc>
	<Doc>
		<title>娑娑</title>
		<desc>
            秦言一切。法苑云：一以普及为言，切以尽际为语。大品娑字门，入诸法时不可得故，诸法时来转故。论云：即知一切法，一切种不可得。一切有二种：一者名字一切，如云：一切皆惧死，无不畏刀杖；无色无身，不畏刀杖。此名字一切也。二者实一切。大品云：一切者，所谓内外法是，二乘能知不能用，一切道起一切种。华严唱娑字时，名降霔大雨。疏云：即平等性。
		</desc>
	</Doc>
	<Doc>
		<title>索诃</title>
		<desc>
            西域记云：索诃世界三千大千国土，为一佛之化摄也。旧曰娑婆，又曰娑诃，皆讹。楞伽翻能忍。悲华云：何名娑婆？是诸众生，忍受三毒，及诸烦恼，能忍斯恶，故名忍土；如来独证自誓。三昧经云：沙诃，汉言忍界。真谛三藏云：劫初梵王名忍，梵王是世界主，故名忍土。一云杂会世界。长水云：大千界之都名。感通传云：娑婆则大千总号。孤山云：举其通名，非指大千也。
		</desc>
	</Doc>
	<Doc>
		<title>他那</title>
		<desc>此云处。真谛云：住处有二：一、境界处，游历之境，为化在俗之流。二、依止处，为统出家之众，此即祇园。婆沙云：举舍卫，令远人知，国是总也。举祇园，令近人知，园是别也。</desc>
	</Doc>
	<Doc>
		<title>他那</title>
		<desc>秦言处。大品他字门，入诸法处不可得故。论曰：即知诸法无住处。华严吒字时，名随愿普见十方诸佛。疏云：即积集性。</desc>
	</Doc>
	<Doc>
		<title>昙摩跋罗</title>
		<desc>翻学帝王。</desc>
	</Doc>
	<Doc>
		<title>昙摩谶</title>
		<desc>
            或昙无谶，此云法丰。中印度人。日诵万言。初学小乘五明诸论，后遇白头禅师，教以大乘，十日交诤，方悟大旨。谶明解咒术，所向皆验，西域号为大神咒师。以北凉沮渠玄始元年，至姑臧。赍涅盘经前分十卷，并菩萨戒。止于传舍。虑失经本，枕之而卧。夜有神人，牵谶堕地，谶谓为盗。如是三夕，乃闻空中声曰：此是如来解脱之藏，何为枕之！谶闻渐寤，乃安高处。盗者夜捉，提举不能。明旦谶持，不以为重。盗谓圣人，悉来拜谢。逊闻谶名，厚遇请译。
		</desc>
	</Doc>
	<Doc>
		<title>昙摩迦</title>
		<desc>此翻法藏比丘，乃无量寿行因时名。</desc>
	</Doc>
	<Doc>
		<title>昙摩迦罗</title>
		<desc>
            此云法时，印度人也。幼而才敏，质像傀伟，善四韦陀，妙五明论。图谶运变，靡所不该。自谓在世，无过于己。尝入僧坊，遇见法胜毗昙，殷勤寻省，莫知旨趣。乃深叹曰：佛法钩深！因即出家，诵大小乘，游化许洛。事钞云：自汉明夜梦之始，迦竺传法已来，迄至曹魏之初，僧徒极盛，未禀归戒，止以翦落殊俗。设复斋忏，事同祀祠。后有中天竺昙摩迦罗，诵诸部毗尼。以魏嘉平至雒阳，立羯磨受法，中夏戒律始也。准用十僧，大行佛法，改先妄习，出僧只戒心。又有安息国沙门昙谛，亦善律学，出昙无德羯磨，即大僧受法之初也。
		</desc>
	</Doc>
	<Doc>
		<title>昙摩流支</title>
		<desc>此云法希，亦曰法乐。南印度人。偏以律藏传名，弘道为务，感物而动，游魏洛阳。</desc>
	</Doc>
	<Doc>
		<title>昙摩密多</title>
		<desc>此云法秀。罽宾国人。生而连眉，沉邃慧鉴。常有善神，潜形密护。每之国境，神梦告王，去亦如之。宋文元嘉，建业翻译。</desc>
	</Doc>
	<Doc>
		<title>昙摩耶舍</title>
		<desc>此云法称。罽宾国人，少而好学，长而弥笃。神爽高雅，该览经律，陶思八禅，游心七觉，明悟出群，幽鉴物表。欲苦节求果，天神语云：何不观方弘化，而独守小善？于是历游诸国，译差摩等经。</desc>
	</Doc>
	<Doc>
		<title>昙无德</title>
		<desc>亦名昙摩毱多，此翻云法密。隐覆即密义，又翻云法藏。大集云：我涅盘后，我诸弟子受持如来十二部经，书写读诵，颠倒宣说。以倒说故，隐覆法藏。人名昙摩毱多，法名四分，天音折埵理。</desc>
	</Doc>
	<Doc>
		<title>昙无竭</title>
		<desc>
            此云法勇，亦云法上。姓李，黄龙人。幼为沙弥，勤修苦行，持戒诵经，为师所重。尝闻法显，躬践佛国，慨然有忘身之誓。以武帝永初年，招集同志僧猛等二十五人，共游西域二十余年。自余并死，唯竭独还。于罽宾得梵经本，杨都翻译。
		</desc>
	</Doc>
	<Doc>
		<title>谭婆</title>
		<desc>此云食狗肉人。</desc>
	</Doc>
	<Doc>
		<title>檀那</title>
		<desc>
            法界次第云：秦言布施。若内有信心，外有福田、有财物，三事和合，心生舍法，能破悭贪，是为檀那。布施有二种：一者财施，二者法施。财施者，所谓饮食衣服、田宅六畜、奴婢珍宝、一切己之所有资身之具，及妻子，乃至身命属他，为他财物，故云舍身犹属财施。有所须者，悉能施与，皆名财施也。法施者，若从诸佛及善知识，闻说世间出世间善法，若从经论中闻，若自以观行故知，以清净心，为人演说，皆名法施。
		</desc>
	</Doc>
	<Doc>
		<title/>
		<desc>
            大论翻洲。尔雅：水中可止曰洲。大品云：须菩提！若江河大海，四边水断是为洲。须菩提！色亦如是，前后际断。大论云：世间洲者，如洲四边无地。色等法亦如是，前后皆不可得，中间亦如。或言洲潬者，尔雅谓水内沙堆也。渚者，尔雅小洲曰渚。大涅盘云：譬如商人，欲至宝渚，不知道路，有人示之，即至宝渚，乃获诸珍。大般涅盘，喻之为宝也。
		</desc>
	</Doc>
	<Doc>
		<title>提鞞沙</title>
		<desc>此云嗔恚。恚，怒恨也。禅门明三种嗔：一、非理嗔，他不来恼，而自生嗔。二、顺理嗔，外人来恼，尔乃生嗔。亦如净土，有正三毒。三、诤讼嗔，着己之法谓是，在他之法言非，由兹不顺，而生恼觉。</desc>
	</Doc>
	<Doc>
		<title>提多罗</title>
		<desc>大论云：秦言治国，主乾闼婆，及毗舍阇。光明疏云：上升之元首，下界之初天，居半须弥东黄金埵，王名提头赖吒。此云持国，又翻安民。</desc>
	</Doc>
	<Doc>
		<title>提和罗耶</title>
		<desc>晋言天人王。佛授调达作佛之号。</desc>
	</Doc>
	<Doc>
		<title>提和越</title>
		<desc>汉言天地。易曰：天地设位，而易行乎其中矣！系词云：易与天地准，故能弥纶天地之道。仰以观于天文，俯以察其地理。白虎通曰：天之为言镇也，居高理下，为人镇也。地者，易也，言生万物怀任，交易变化也。</desc>
	</Doc>
	<Doc>
		<title>提黎拏太子</title>
		<desc>大论：秦言好爱。西域记云：苏达拏，唐言善牙，亦云善与。</desc>
	</Doc>
	<Doc>
		<title>提婆</title>
		<desc>
            此云天。龙树弟子，波吒厘城，僧屈外道，经十二年，不击揵稚。提婆重声，摧伏异道。提婆因入大自在庙，庙金为像，像高六丈，琉璃为眼。大有神验，求愿必得，怒目动睛。提婆语曰：神则神矣！本以精灵训物，而假以黄金琉璃，威炫于世。何斯鄙哉？便登梯凿神眼。众人咸云：神被屈辱！婆曰：欲知神智，本无慢心；神知我心，复何屈辱？夜营厚供，明日祭神，神为肉身，而无左眼。临祭叹曰：能此施设，真为希有！而我无眼，何不施眼？提婆即剜己眼施之。随剜随出，凡施万眼。神大欢喜，问求何愿？婆曰：我辞不假他，但未信受。神曰：如愿。即没不现，神理交通，咸皆信伏。
		</desc>
	</Doc>
	<Doc>
		<title>提婆</title>
		<desc>
            此云天。法华疏云：天者天然、自然胜、乐胜、身胜。故论云：清净光洁，最胜最尊，故名为天。苟非最胜之因，岂生最胜之处？言最胜因者，所谓十善：身三、语四、及意三行。由其三业，防止过非，有顺理义，即名十善。以兹十善，运出五道，故此十戒，名曰天乘。若单修习上品十善，乃生欲界：一四天王天，二忉利天。若修十善，坐未到定，乃生三夜摩天，四兜率天，五化乐天，六他化自在天。由禅定力，故使四天，皆悉居空，不依于地。言未到定者，亦云未至，由其未入根本定故。如止观云：若端坐摄身，调和气息，泯然澄静，身如云影，虚豁清净，而犹见有身心之相，是则名为欲界定也。从此已去，忽然不见，欲界定中，身首衣服、床铺等事，犹如虚空，冋冋安隐。身是事障，事障未来，障去身空，未来得发，如是名为未到定相，是为欲界六天因果。若修根本四禅，离欲粗散，则生色界。然此色界，依萨婆多，但十六处。俱舍疏云：除大梵天，谓梵辅天中，有高楼阁，名大梵天，一主所居，更无别地。除无想天，谓广果天中，有高胜处，名无想天，非别有地。若依经部立十七天。故颂释云：谓大梵王与梵辅等，处虽不别，身形寿量，皆不等故，别立大梵。若上座部，谓无想、广果，因果别故。立十八天，分为四禅。初禅三天：一梵众，乃所统之民也；二梵辅，辅弼梵王之臣佐也；三大梵，得中间禅，为世界主。劫初先生，劫尽后没，威德既胜，褒美称大。二禅三天：一少光，于二禅中，光最少故；二无量光，光明转增，无限量故；三光音，口绝言音，光当语故。梵云廅波摩那，此云无量光。三禅三天：一少净，意地乐受，离喜贪故，少分清净；二无量净，净胜于前不可量故；三遍净，梵云首诃既那，乐受最胜，净周普故。四禅九天：一无云，下之三禅，皆依云住，至此四禅，方在空居；二福生，具胜福力，方得往生；三广果，异生果报，此最胜故，梵云惟于颇罗，而此三天是凡夫住。四无想天，外道所居，谓为涅盘。但是一期心想不行，故名无想。五无烦，无于见思烦恼杂故。六无热，意乐调柔，离热恼故。七善见，八善现，形色转胜，善能变现。九色究竟，色法最极，是究竟处。无烦等天，那含所居，呼此五天，名五那含。若厌色笼，修四空定，生四空天，名无色界。一空处，禅门云：此定最初，离三种色，心缘虚空。既与无色相应，故名虚空定。二识处，禅门云：舍空缘识，以识为处。正从所缘处受名。三无所有处，禅门名不用处。修此定时，不用一切内外境界。外境名空，内境名心，舍此二境，因初修时，故言不用处。四非有想、非无想，禅门云：有解云：前观识处是有想，不用处是无想。今双除上二想，亦有解言：约凡夫说言非有想，约佛法中说言非无想。合而论之，故言非有想非无想。然此四空，大、小乘教，论其无色，其义硕异。且小乘教，如俱舍云：无色无身，依同分命根转，令心相续。又世品云：无色界，都无处所，以非色法，无方所故，谓于是处得彼定者，命终即于是处生故。又成实论云：色是无教，不至无色。今谓若云都无处所，华严安云：菩萨鼻根，闻无色界宫殿之香，若大众部，乃云但无粗色，非无细色。故阿含说舍利弗入涅盘时，无色界天，空中泪下，如春细雨。故知无色，非无细色。此是小乘宗计两殊。若大乘教，如楞严经云：是四空天，身心灭尽，定性现前，无业果色也。孤山释云：非业果色者，显有定果色也。俱舍纂云：无业果色，非异熟身。如辅行云：曾闻有一比丘，得无色定，定起摸空。人问何求？答：觅我身。旁人语言，身在床上。于此得定，尚不见身。验知四空，无业果色。而言显有定果色者，显扬论：名定自在所生色，谓胜定力故。于一切色，皆得自在，即以定变起五尘境故。论云：变身万亿，共立毛端，空量地界。中阴经云：无色诸天，礼拜世尊。楞严亦云无色稽首。仁王经说：无色界天，雨诸香华，香如须弥，华如车轮。然涅盘云：非想等天，若无色者，云何得有去来进止？如是之义，诸佛境界，非声闻缘觉所知。以声闻经，说所证空，遂谓极处，悉皆无色。大乘实说，界外尚受法性之色，岂此四天唯空空然！故斥二乘非所知也。净名疏云：若不了义教，明无色界无色；若了义教，明无色界有色。然大论云：诸天命欲终时，五死相现：一华冠萎，二腋下汗出，三蝇来着身，四见更有天坐已生处，五自不乐本座。诸天见是死相，念惜天乐，见当生恶处，心即忧毒。又俱舍论：明其五衰，有小大异。小五衰者，一衣服严具，出非爱声；二自身光明，忽然昧劣；三于沐浴位，水滴着身；四本性嚣驰，今滞一境；五眼本凝寂，今数瞬动。此五相现，非定命终，遇胜善缘，犹可转故。复有五种大衰相现：一衣染尘埃，二华鬘萎悴，三两液汗出，四臭气入身，五不乐本座。此五相现，必定当死。又大论明天，通辨四种：一名天，二生天，三净天，四净生天。一名天者，如今国王名天子；二生天者，从四天王，至非有想、非无想天；三净天者，人中生诸圣人；四净生天者，三界天中生诸圣。又涅盘亦明四天：一者世间天，如诸国王；二者生天，从四天王至非非想；三者净天，谓四果支佛；四者义天，谓十住菩萨，以见一切法是空义故。如是诸天，名广义丰，当区别矣！
		</desc>
	</Doc>
	<Doc>
		<title>提婆达多</title>
		<desc>
            亦名调达，亦名提婆达兜。法苑云：本起经，提婆达多，齐云天热。以其生时，人天等众，心皆惊热。无性摄论云：唐云天授，亦云天与。谓从天乞得故。入大乘论问：彼提婆达多，世世为佛怨，云何而言是大菩萨？答：若是怨者，云何而得世世相值？如二人行，东西各去，步步转远，岂得为伴？又云是宾伽罗菩萨。
		</desc>
	</Doc>
	<Doc>
		<title>提婆犀那</title>
		<desc>西域记云：唐言天军。</desc>
	</Doc>
	<Doc>
		<title>体毗履</title>
		<desc>此云老宿。他毗利，此云宿德。</desc>
	</Doc>
	<Doc>
		<title>童笼磨</title>
		<desc>大论：秦言树，是乾闼婆名。</desc>
	</Doc>
	<Doc>
		<title>偷兰遮</title>
		<desc>
            善见云：偷兰名大，遮言障善道。后堕恶道，体是鄙秽。从不善体以立名者，由能成初二两篇之罪故也。明了论：解偷兰为粗，遮耶为过。粗有二种：一是重罪方便，二能断善根。所言过者，不依佛所立戒而行，故言过也。偷兰遮罪，如兜率天寿四千岁，于人间数五十亿六十千岁。此堕嗥叫地狱，人间四百年，为天一昼夜。
		</desc>
	</Doc>
	<Doc>
		<title>头鸠罗</title>
		<desc>此云细布。</desc>
	</Doc>
	<Doc>
		<title>头师</title>
		<desc>此云恶嗔，迦叶佛时魔名。</desc>
	</Doc>
	<Doc>
		<title>头陀</title>
		<desc>
            新云杜多，此云抖擞，亦云修治，亦云洮汏。垂裕记云：抖擞烦恼故也。善住意天子经云：头陀者，抖擞贪欲嗔恚愚痴。三界内外六入，若不取不舍，不修不着，我说彼人，名为杜多。今讹称头陀，大品云：须菩提，说法者，受十二头陀：一作阿兰若，二常乞食，三纳衣，四一坐食，五节量食，六中后不饮浆，七冢间住，八树下，九露地住，十常坐不卧，十一次第乞食，十二但三衣。大论六十七云：十二头陀，不名为戒。能行则戒庄严，不能行不犯戒。然论但依经次第广释，不分部位，诸文引用多误，故此点出。南山律钞：位分为四。衣二：一纳衣，二但三衣。食四：一乞食，二不作余食法，三一坐，四一揣。处五：一兰若，二冢间，三树下，四露坐，五随坐。威仪一，常坐。此无次第乞食，处加随坐。通源记引南山云：季世佛法，崇尚官荣，侥幸之夫，妄生朋翼。庶因斯语，自省厥躬。至若谓利养如毛绳，视朱门为蓬户。尚思曳尾，犹被兴嘲，况乎以咳唾为恩，眄睐成餙，潜通惠好，强事趋驰。纵假宠于一时，终受嗤于群口，荣不补辱，夫何误哉？
		</desc>
	</Doc>
	<Doc>
		<title>突吉罗</title>
		<desc>
            善见云：突者，恶也；吉罗者，作也。声论：正音突悉吉栗多。四分律本云：式义迦罗尼，义翻应当学。胡国讹云尸义罽赖尼，胡僧翻守戒也。此罪微细，持之极难，故随学随守以立名。十诵云：天眼见犯罪比丘，如驶雨下，岂非专玩在心，乃名守戒也。七聚之中，分此一部以为二聚，身名恶作，口名恶说。多论问：何此独名应当学？答：余戒易持罪重，此戒难持易犯，常须念学，故不列罪名，但言应当学。犯突吉罗众学戒罪，如四天王寿五百岁，堕泥犁中，于人间数九百千岁。此堕等活地狱，人间五十年，下天一昼夜。俱舍颂云：等活等上六，如次以欲天；寿为一昼夜，寿量亦同彼；极热中半劫，无间中劫全；傍生极一中，鬼日月五百；頞部陀寿量，如一婆诃麻；百年除一尽，后后倍二十。
		</desc>
	</Doc>
	<Doc>
		<title>突婆</title>
		<desc>此云茅香。</desc>
	</Doc>
	<Doc>
		<title>途卢檀那</title>
		<desc>此云斛饭。</desc>
	</Doc>
	<Doc>
		<title>脱阇</title>
		<desc>资中翻幢。熏闻云：阇，有作都音。引尔雅云：阇谓之台。而言脱者，积土脱落也。今所不取，盖是</desc>
	</Doc>
	<Doc>
		<title>驮索迦</title>
		<desc>此云奴。说文云：男入罪曰奴，女入罪曰婢。风俗通云：古制无奴婢。即犯事赃者，被赃罪，没入官为奴婢。获者，逃亡获得为奴婢。</desc>
	</Doc>
	<Doc>
		<title>陀呵</title>
		<desc>云烧。纂要云：用照则暗不生，用烧则物不生。</desc>
	</Doc>
	<Doc>
		<title>陀罗</title>
		<desc>此云持，名双持山。</desc>
	</Doc>
	<Doc>
		<title>陀罗那</title>
		<desc>梁言持，亦云喇拏，此云能持。</desc>
	</Doc>
	<Doc>
		<title>陀罗尼</title>
		<desc>
            大论：秦言能持。集种种善法，能持令不散不失。譬如好器盛水，水不漏散。恶不善根心生，能遮令不生。若欲作恶罪时，持令不作，是名陀罗尼。肇翻总持，谓持善不失，持恶不生。又翻遮持。辅行云：体遮三惑，性持三智。熏闻云：遮二边之恶，持中道之善。此从慧性立名。阐义云：然则陀罗尼，既是若亦何故云陀罗尼翻遮持耶？答：古人见秘密不翻。例如此土禁咒等法，便以咒名往翻。然亦不失遮持之义。何者？咒既训愿，如菩萨四愿：二愿拔苦，即遮恶义；二愿与乐，即持善义。大论明三陀罗尼：一、闻持陀罗尼。得此陀罗尼者，一切语言诸法，耳所闻者，皆不忘失，即是名持。二、分别知陀罗尼。得是陀罗尼诸众生，诸法大小好丑，分别悉知，故分别陀罗尼，即是义持。三、入音声陀罗尼。得此陀罗尼者，闻一切语言音声，不喜不嗔；一切众生如恒沙等劫寿，恶言骂詈，心不憎恨；一切众生如恒沙等，以赞叹供养，其心不动，不喜不着，是为入音声陀罗尼，即是行持也。法华明三陀罗尼：一、旋陀罗尼，二、百千万亿旋陀罗尼，三、法音方便陀罗尼。净名疏释云：旋者，转也。转假入空，得证真谛。百千万亿者，即是从空入假，旋转分别，破尘沙惑，显出恒沙佛法。法音方便者，即是二观方便，得入中道。
		</desc>
	</Doc>
	<Doc>
		<title>陀摩</title>
		<desc>
            秦言善。大品陀字门，诸法善心生故，亦施相故。论曰：即知一切法善相。华严唱柁字门，名不退转方便。疏云：悟一切法，调伏寂静，真如平等，无分别故，方为不退转方便。南山云：策勤三业，修习戒行。有善起护，名之为作；作而无犯，称之曰持。音义指归云：持者，执也。执持所受之法，犹若捧珠执玉也。犯者，干也。谓干犯所受之法，略无护惜，如珠落玉堕也。善者，顺也。起信云：以知法性体无悭贪故，随顺修行檀波罗蜜；以知法性无染，离五欲过，随顺修行尸波罗蜜；乃至以知法性体明，离无明故，随顺修行般若波罗蜜。以善是顺义，积善之家，必有余庆。故太戊之时，桑谷生朝，一暮大如栱，王惧。伊陟曰：臣闻妖不胜德，帝德有阙。太戊从，而桑谷枯死，殷道中兴。积不善之家，必有余殃。故帝辛之时，有雀生乌，在城之隅。太史占曰：以小生大，国家必昌。帝辛骄暴，不修善政，殷国遂亡。经云：勿谓小罪以为无殃，水滴虽微，渐盈大器。然或执自然之道，专非报应之说，盖为善而召祸，此亦多矣！为恶以致福，斯不少焉！故佛名经云：行善者触事轗轲，行恶者是事谐偶。致使世间愚人，谓之善恶不分。如尧帝德化而值洪水，汤王善政而遭久亢，闵损行孝以家贫，颜回修仁而寿夭。遂谓贵贱自因命致，愚智尽由天赋，妍丑本出自然，贫富非是业感。乃曰：谁尖荆棘画禽兽？谁凿江海与川源？暴风卒起还自止，万物须知是自然。不省声和响顺，奚晓影直形端；不了三种之报差殊，焉悟万劫之行有异？故云：行恶得乐，为恶未熟，至其恶熟，自见受苦。修善遇苦，为善未熟，至其善熟，自见受乐。故大涅盘经明三种报：一，顺现报。明主孝慈训世，则祥云布，寿星现。仁君恩德及物，则醴泉涌，嘉苗秀。善既有征，恶亦可验。樵客指熊而臂落，酒客啖炙以皮穿。二，顺生报。今世虽行善恶之因，次生方受苦乐之果。瓶沙转报于四天，有相改生于六欲。三，顺后报。因造今身，报终后世。伽吒七反而享余庆，那律久劫以受远福。此三种报，皆名定业。又涅盘云：未入我法，名决定业；若入我法，则不决定。大品云：菩萨行般若故，所有重罪，现世轻受。智论释云：又如王子虽作重罪，以轻罚除之，以是王种中生故。菩萨亦如是，能行般若得实智慧故，即入佛种中生。虽有重罪，云何重受？青龙疏云：不定有三：谓时定报不定，报定时不定，时报俱不定。此中所转，是第二句。何者？由报定故，转重令轻。由时不定故，堕恶道业，人间现受。其余二句，一切都灭。是故释氏，指虚空世界，悉我自心。考善恶报应，皆我自业。则知三界循环，斯皆妄识；四生磐泊，并是惑心。故古德云：皆本一心，而贯诸法也。
		</desc>
	</Doc>
	<Doc>
		<title>嗢钵罗</title>
		<desc>此云青莲华。</desc>
	</Doc>
	<Doc>
		<title>嗢呾啰</title>
		<desc>西域记云：唐言上。</desc>
	</Doc>
	<Doc>
		<title>嗢瑟尼沙</title>
		<desc>此云髻。无上依经云：郁尼沙，顶骨涌起，自然成髻，故名肉髻。</desc>
	</Doc>
	<Doc>
		<title>嗢尸罗</title>
		<desc>此云茅香根。</desc>
	</Doc>
	<Doc>
		<title>卍</title>
		<desc>
            熏闻曰：志諴纂要云：梵云室利靺瑳。此云吉祥海云。如来胸臆有大人相，形如字，名吉祥海云。华严音义云：案卍字，本非是字。大周长寿二年，主上权制此文，着于天枢，音之为万，谓吉祥万德之所集也。经中上下，据汉本总一十七字，同呼为万。依梵文，有二十八相云云。
		</desc>
	</Doc>
	<Doc>
		<title>韦提希</title>
		<desc>此云思惟。观经云：惟愿世尊，教我思惟，教我正受。</desc>
	</Doc>
	<Doc>
		<title>韦陀</title>
		<desc>
            亦名吠陀。此云智论；知此生智，即邪智论。亦翻无对。旧云毗陀，讹也。韦陀有四：一、阿由，此云方命，亦曰寿，谓养生缮性。二、殊夜，谓祭祀祈祷。三、婆磨，谓礼仪占卜，兵法军阵。四、阿达婆，谓异能技数，禁咒医方。索隐引摩蹬伽经云：初人名梵天，造一韦陀。次有仙名白净，变一有四：一名读诵，二名祭祀，三名歌咏，四名禳灾。次名弗沙，有二十五弟子，各一韦陀，能广分别。或云韦陀是符檄。汉书高纪曰：檄以木简为书，长尺二寸，用征召也；其有急事，则加鸟羽插之，示疾速也。
		</desc>
	</Doc>
	<Doc>
		<title>维摩罗诘</title>
		<desc>
            什曰：秦言净名。垂裕记云：净即真身，名即应身。真即所证之理，应即所现之身。生曰：此云无垢称，其晦迹五欲，超然无染，清名遐布，故致斯号。大经云：威德无垢称王优婆塞。西域记：毗摩罗诘，唐言无垢称，旧曰净名。然净则无垢，名则是称，义虽取同，名乃有异。旧曰维摩诘者，讹也。
		</desc>
	</Doc>
	<Doc>
		<title>维那</title>
		<desc>
            南山云：声论翻为次第，谓知僧事之次第。寄归传云：华梵兼举也。维是纲维，华言也。那是僧史略云：谓知其事，悦其众也。稽其佛世，饮光统众于灵鹫，身子莅事于竹林。音义指归云：僧如网，假有德之人为纲绳也。隋智琳润州剌史李海游，命琳为断事纲维，迩后寺立三纲：上座、维那、典座也。
		</desc>
	</Doc>
	<Doc>
		<title>维只难</title>
		<desc>此云障碍。印度人。学通三藏，妙善四含，游化为业，武昌译经。</desc>
	</Doc>
	<Doc>
		<title>卫世师</title>
		<desc>
            正云鞞崽。此云无胜。优楼僧佉，计六遍造，但眼根火多，乃至身根风多。文见金七十论。辅行云：优楼僧佉，此云休留仙。其人昼藏山谷，以造经书。夜则游行，说法教化。犹如彼鸟，故得此名，亦名服足。其人在佛前八百年出世，亦得五通，说论十万偈，名卫世师。
		</desc>
	</Doc>
	<Doc>
		<title>谓空假中</title>
		<desc>
            荆溪临终顾命众曰：一念无相谓之空，无法不备谓之假，不一不异谓之中。章安云：天台传南岳三种止观：一渐次，二不定，三圆顿，皆是大乘，俱圆实相，同名止观。渐则初浅后深，如彼梯隥，不定前后更互，如金刚宝置之日中，圆顿初后不二，如通者腾空，为三根性，说三法门。虽曰师资相传，原本皆出佛经。故次第三观，如璎珞上云：从假入空观，亦名二谛观；从空入假观，亦名平等观。因是二空观为方便，得入中道第一义谛观，此名次第三观。又下卷云：时佛顶发放一切光，复集十方百亿佛土佛菩萨众。即于众中，告文殊：普贤、法慧、功德林、金刚幢、金刚藏、善财童子，汝见是众中敬首菩萨，问三观法界，诸佛自性清净道，一切菩萨所修三观法门不？汝等各领百万大众，皆应修学如是法门。又中论云：因缘所生法，我说即是空，亦名为假名，亦是中道义。此皆一心三观之明文也。然此各开三义，全异涅盘共通三德，由昔混同，故今分列。
		</desc>
	</Doc>
	<Doc>
		<title>文殊师利</title>
		<desc>
            此云妙德。大经云：了了见佛性，犹如妙德等。净名疏云：若见佛性，即具三德，不纵不横，故名妙德。无行经，名满殊尸师利，或翻妙首。观察三昧经，并大净法门经，名普首。阿目佉经、普超经，名濡首。无量门微密经，名敬首。西域记云：曼殊室利，唐言妙吉祥。首楞严经说：是过去无量阿僧只劫，有佛号龙种上尊王佛。央掘经说：是现在北方常喜世界，欢喜藏摩尼宝积佛。慈恩上生经疏引经云：未来成佛，名曰普现。
		</desc>
	</Doc>
	<Doc>
		<title>乌波</title>
		<desc>
            或云萨遮，此云有。婆沙云：有是何义，谓一切有漏法是。佛言：若业能令后生续生，是名为有。华严云：何等名有为法？所谓三界众生。婆沙云：漏是何义？答：住是漏义。凡夫至此，被留住故。浸渍是漏义，至三有顶，常浸渍故。流出是漏义，垂尽三有，还出下故。持义、醉义、在内义、放逸义，并是漏义。成论云：失道故名漏。律云：痴人造业，开诸漏门。文句云：漏谓三漏。妙乐云：一欲漏，谓欲界一切烦恼，除无明。二有漏，谓上两界一切烦恼，除无明。三无明漏，谓三界无明。又辅行释有流云：有即三有。流谓四流。一见流，三界见也；二欲流，欲界一切诸惑，除见及痴；三有流，上二界一切诸惑，除见及痴；四无明流，三界痴也。于此三处，因果不亡，故名为有。为此四法，漂溺不息，故名为流。涅盘云：有漏法者有二种，有因有果。无漏法者亦有二种，有因有果。有漏果者，是则名苦；有漏因者，则名为集。无漏果者，则名为灭；无漏因者，则名为道。
		</desc>
	</Doc>
	<Doc>
		<title>乌晡沙他</title>
		<desc>
            此云受斋，又云增长，谓受持斋法，增长善根。南齐沈约，字休文，撰论云：人所以不得道者，由于心神昏惑。心神所以昏惑，由于外物扰之。扰之大者，其事有三：一则荣名势利，二则妖妍靡曼，三则甘旨肥浓。荣名虽日用于心，要无晷刻之累；妖妍靡曼，方之已深；甘旨肥浓，为累甚切。万事芸芸，皆三者之枝叶耳。圣人知不断此三事，故求道无从可得。不为之立法，而使易从也。若直言三事惑本，并宜禁绝。而此三事，是人情所惑甚，念累所难遣。虽有禁约之旨，事难卒从。譬于方舟济河，岂不欲直至彼岸？河流既急，会无直济之理，不得不从邪流，靡久而获至。非不愿速，事难故也。禁此三事，宜有其端。何则？食之于人，不可顿息，于其情性，所累莫甚。故以此晚食，并置中前，自中之后，清虚无事。因此无事，念虑得简，在始未专，在久自习。于是束八支，纡以禁戒，靡曼之欲，无由得前，荣名众累，稍从事遣。故云往古诸佛，过中不食，盖是遣累之筌罤，适道之捷径。而惑者谓止于不食，此乃迷于向方，不知厥路者也。处处经，佛言：中后不食有五福：一少淫；二少睡；三得一心；四无有下风；五身得安隐，亦不作病。四分戒云：若比丘非时食，波逸提。
		</desc>
	</Doc>
	<Doc>
		<title>乌刍瑟摩</title>
		<desc>资中：此云火头，此力士观火性得道，故以名也。</desc>
	</Doc>
	<Doc>
		<title>乌瑟腻沙</title>
		<desc>此云佛顶。</desc>
	</Doc>
	<Doc>
		<title>乌仗那</title>
		<desc>奘传：唐言苑，昔阿输迦王之苑囿也。旧曰乌场，或曰乌茶，皆讹也。北印度境。</desc>
	</Doc>
	<Doc>
		<title>污栗</title>
		<desc>此方称草木心。</desc>
	</Doc>
	<Doc>
		<title>邬波弟铄</title>
		<desc>
            此云父母。杨子云：父母，子之天地与！无天何以生？无地何以形？摭华云：天悬象，地载形；父受气，母化成。诗曰：哀哀父母，生我劬劳。无父何怙？无母何恃？出则衔恤，入则靡至。父兮生我，母兮鞠我，抚我育我，长我畜我，顾我复我，出入复我。欲报之恩，昊天罔极！梵网经云：孝顺父母，师僧三宝。
		</desc>
	</Doc>
	<Doc>
		<title>邬波离</title>
		<desc>有翻化生，或翻上首，以其持律为众纪纲，故名。优波厘，或翻近执，以佛为太子时，彼为亲近执事之臣。古人云：佛之家人，非也。讹云优波离。</desc>
	</Doc>
	<Doc>
		<title>邬波僧诃</title>
		<desc>或云优婆。</desc>
	</Doc>
	<Doc>
		<title>五味</title>
		<desc>
            圣行品云：譬如从牛出乳，从乳出酪，从酪出生酥，从生酥出熟酥，从熟酥出醍醐。譬从佛出十二部经，从十二部经出九部修多罗，从九部出方等，从方等出摩诃般若，从摩诃般若出大涅盘。此喻一取相生次第，牛譬于佛，五味譬教。乳从牛出，酥从乳生，二酥醍醐，次第不乱。二喻浓淡，此取一番下劣根性。所谓二乘在华严座，不信不解，不变凡情，故譬其乳。次至鹿苑，闻三藏教，二乘根性，依教修行，转凡成圣，譬转乳成酪。次至方等，闻弹斥声闻，慕大耻小，得通教益，如转酪成生酥。次至般若，奉敕转教，心渐通泰，得别教益，如转生酥成熟酥。次至法华，三周说法，得记作佛，如转熟酥成醍醐。此乃约教竖辨，其如约教横辨。兼但对带，多少可知。晋华严云：譬如日出，先照一切诸大山王，次照一切大山，次照金刚宝山，然后普照一切大地。又云：譬如日月出现世间，乃至深山幽谷，无不普照。此喻先照高山，次照幽谷，后照平地。天台准涅盘五味，演第三平地，开为三时。方等如食时，般若如禺中，法华如正午。释签问曰：应还取涅盘本文，何以却取华严文耶？非但数不相当，亦恐文意各别。答：涅盘五味转变，而祗是一乳。华严三照不同，而祗是一日。今演平地之譬，以对涅盘后之三味。数虽不等，其义宛齐。又，涅盘以牛譬佛，乳从牛出，譬佛初说大。乳出已后，其味转变，犹成分譬。故此下文，义立五味，皆从牛出。未若华严，日譬于佛，光譬说教，日无缘慈，非出而出，众机所扣，非照而照。致使高山幽谷平地不同，同禀教光，终归等照。故用两经，二义相成。佛出娑婆，慈济群汇，经五十年，普润无方。而此二喻，粲然可观，乃使感应之道彰矣！华严五喻，别况五蕴，文见心经辅中记也。
		</desc>
	</Doc>
	<Doc>
		<title>勿伽</title>
		<desc>此云胡豆，即绿豆也。</desc>
	</Doc>
	<Doc>
		<title>勿哩诃娑跛底</title>
		<desc>此翻木星。</desc>
	</Doc>
	<Doc>
		<title>戊地</title>
		<desc>西域记云：唐言西安国。</desc>
	</Doc>
	<Doc>
		<title>西瞿耶尼</title>
		<desc>此云牛货，亦翻取与。藏疏云：以彼多牛，以牛为货。俱舍钞云：劫初时，因高树下，有一宝牛，为货易故。西域记云：西瞿陀尼洲，旧曰瞿那尼，又云劬伽尼，讹。俱舍云：西牛货洲，寿五百岁，相圆无缺，长十六肘。
		</desc>
	</Doc>
	<Doc>
		<title>悉伽罗</title>
		<desc>
            此云野干。似狐而小，形色青黄，如狗群行，夜鸣如狼。郭璞云：射干能缘木。广志云：巢于绝岩高木也。大论云：譬如野干，夜半逾城，深入人舍。求肉不得，僻处睡息，不觉夜竟。惶怖无计，虑不自免，住则畏死，便自定心，诈死在地。众人来见，有一人云：我须其耳。言已截去。野干自念：截耳虽痛，但令身在。次有人言：我须其尾。便复截去。复有人云：须野干牙。野干自念：取者转多，或取我头，则无活路。即从地起，奋其智力，绝踊间关，遂得自济。行者之心，求脱苦难，亦复如是。生不修行，如失其耳；老不修行，如失其尾；病不修行，如失其牙；至死不修，如失其头。辅行记云：狐是兽，一名野干，多疑善听。颜师古注汉书曰：狐之为兽，其性多疑。每渡河冰，且听且渡，故言疑者而称狐疑。述征记云：北风劲，河冰合，要须狐行。此物善听，冰下无声，然后过河。说文云：狐，妖兽也。鬼所乘，有三德。其色中和，小前大后，死则首丘。郭氏玄中记曰：千岁之狐为淫妇，百岁之狐为美女。然法华云：狐、狼、野干，似如三别。祖庭事苑云：野干形小尾大，狐即形大。禅经云：见一野狐，又见野干，故知异也。
		</desc>
	</Doc>
	<Doc>
		<title>悉昙章</title>
		<desc>
            西域悉昙章本，是婆罗贺磨天所作。自古迄今，更无异书。但点画之间，微有不同。悉昙，此云成就所生。悉昙章是生字之根本，说之为半，余章文字具足，说名为满。又十二章，悉名为半，自余经书记论为满，类如此方。由三十六字母，而生诸字。泽州云：梵章中，有十二章，其悉昙章以为第一，于中合五十二字。悉昙两字，是题章总名，余是章体，所谓恶阿乃至鲁流卢楼。
		</desc>
	</Doc>
	<Doc>
		<title>悉檀</title>
		<desc>
            南岳师以悉檀，例大涅盘，华梵兼称。悉是华言，檀是悉之言遍，檀翻为施，佛以四法，遍施众生，故名悉檀。妙玄云：世界悉檀欢喜益，为人悉檀生善益，对治悉檀破恶益，第一义悉檀入理益。妙乐云：则前二教，及别地前，但属三悉。引入今经，第一义悉。
		</desc>
	</Doc>
	<Doc>
		<title>悉替那</title>
		<desc>
            此云上座。五分律：佛言：上更无人，名上座。道宣敕为西明寺上座，列寺主维那之上。毗尼母云：从无夏至九夏，是下座；自十夏至十九夏，是中座；自二十夏至四十夏，是上座。五十夏已上，一切沙门之所尊敬，名耆宿。毗婆沙论云：有三上座，一生年上座，即尊长者具旧戒，名真生故；二世俗上座，即知法富贵、大财大位、大族大力、大眷属。虽年二十，皆应和合，推为上座；三法性上座，即阿罗汉。律云：瓶沙王称佛弟子为上人。大品经：佛言：若菩萨一心行阿耨多罗三藐三菩提，心不散乱，是名上人。瑜伽论云：无自利利他行者，名下士；有自利无利他，名中士；有二利，名上士。
		</desc>
	</Doc>
	<Doc>
		<title>醯摩跋陀</title>
		<desc>翻应舍主。</desc>
	</Doc>
	<Doc>
		<title>徙多</title>
		<desc>此云冷河。西域记云：旧曰私陀，讹也。</desc>
	</Doc>
	<Doc>
		<title>隙弃罗</title>
		<desc>
            此云锡杖，由振时作锡锡声故。十诵名声杖，锡杖经又名智杖。亦名德杖，彰智行功德故。圣人之幖帜，贤士之明记，道法之幢。根本杂事云：比丘乞食，深入长者之家，遂招讥谤。比丘白佛，佛云：可作声警觉。彼即呵呵作声喧闹，复招讥毁。佛制不听，遂拳打门。家人怪问，何故打破我门？默尔无对。佛言：应作锡杖。苾蒭不解。佛言：杖头安镮圆如盏口，安小镮子，摇动作声，而为警觉。动可一二，无人闻时，即须行去。五百问：论持锡有多事，能警恶虫毒兽等。义净云：锡杖都有三分：上分是锡，中木，下或牙角也。若二股六镮，是迦叶佛制；若四股十二镮，是释迦佛制。齐稠禅师，在怀州王屋山，闻虎斗，以锡杖解之。因成颂云：本自不求名，刚被名求我；岩前解二虎，障却第三果。又邓隐峰飞锡空中，解于二阵。
		</desc>
	</Doc>
	<Doc>
		<title>先尼</title>
		<desc>亦云西伱迦，此翻有军外道。</desc>
	</Doc>
	<Doc>
		<title>先陀婆</title>
		<desc>
            此云石盐，其香似之，因以为名。华严云：兜率天中，有香名先陀婆。于一生所系菩萨座前，烧其一圆，兴大香云，遍覆法界。涅盘云：盐水器马，一名四实，智臣善知。谓洗时奉水；食时奉盐；饮时奉器；游时奉马。皆但云先陀婆来。章安云：此之四义，亦与四教四门四句意同，皆应次第对盐等四。
		</desc>
	</Doc>
	<Doc>
		<title>信度</title>
		<desc>旧云辛头，此云验河。</desc>
	</Doc>
	<Doc>
		<title>兴渠</title>
		<desc>
            讹也。应法师：此云少，正云兴宜。出乌茶娑他那国，彼人常所食也。此方相传为芸台者，非也。此是树汁，似桃胶，西国取之，以置食中，今阿魏是也。慈愍三藏云：根如萝卜，出土辛臭，慈愍冬到彼土，不见其苗。苍颉篇：荤，辛菜也。凡物辛臭者，皆曰荤。
		</desc>
	</Doc>
	<Doc>
		<title>修跋拏婆颇婆郁多摩</title>
		<desc>
            修跋拏，此言金；婆颇婆，此言光；郁多摩，此言明。天台言法性之法，可尊可贵，名法性为金。此法性寂而常照，名为光。此法性大悲，能多利益，名为明。此三字题，玄义别释，乃立五科。文虽明着，人自固迷，或言从法而立号，或曰单譬以为题，或文义以两存，欲利钝而济。宫商各奏，丹素竞舒，既惑异端，孰能一贯。余因临讲，遂辄议之。观此题之旨也，依文正意，唯在于法；就名旁通，乃该于喻。所谓佛入禅那，妙契原寂，遂唱真号，以赴利机。欲令安住于其中，故从当体而立称。是以依文唯在于法，虽义推譬喻，无有一文。而名通世象，似与喻同，无妨钝根而作譬解。是故就名旁通于喻，虽利钝兼摄，法喻咸通，佛元意故，文之旨故，七种立题，当单法也。问：搜玄录据玄义云：若利根人，即法作譬。既云作譬，岂是单法？此之一难，讵可通乎？答曰：根钝者，以金光明为物象之号；根利者，以金光明是法性之名。此则即用显体，金宝是真如，乃知全性成相；真如为金宝，故云即法作譬。既解即法作譬，则了全事是理，所以利人不假譬喻。故妙玄曰：利根即名解理，不假譬喻。但作法华而解，兹意幽深，逐语奚晓。问：迩来匠者，解此经题，分文义之二途，定法喻之两向。人既佥允，独何不从？答：文是能显，义是所诠。能诠之文，必召所诠之义；所诠之义，必应能诠之文。今若抗分，则成水火，余不用者，由过在斯。问：先达立随机之义，以伸此题，待人问云法耶喻耶？乃应之曰：为问利根？为问钝根？若问利根，即是单法；若问钝根，即是单譬。此义通方，何藉重释？答：随机虽尔，其如佛唱此名，为依法立，为作喻陈。是则祗图答问纵横，不顾释名淆混。问：四明记文，据经定题，言从法立，及乎释义，云被二根。净觉谓自语相违，前后矛楯，未知此斥，义实然乎？答曰：此不可也。何哉？言从法立者，依文之正意也；云被二根者，就名之旁通也。祗由题旨含蕴，遂致释义通方。其有瑕者，但不合云顺古作譬。不知其喻，出自题名，由是辄伸管见，粗述大纲。欲以尘雾之微，少益山海之广。遂附此集，流布四方，冀观览者，塞世情焉。
		</desc>
	</Doc>
	<Doc>
		<title>修多罗</title>
		<desc>
            或云修单兰，或修妒路。西域记：名素怛览。旧曰修多罗，讹也。或言无翻，含五义故。摭华云：义味无尽，故喻涌泉；能生妙善，故号出生；揩定邪正，故譬绳墨；能示正理，故名显示；贯穿诸法，故名结鬘。含此五义，故不可翻。或言有翻，妙玄明有五译：一翻经，二翻论，三翻法本，四翻线，五翻善语教。天台定云：今且据一名以为正翻，亦不使二家有怨。何者？从古及今，译梵为汉，皆题为经。若余翻是正，何不改作线契？若传译佥然，则经正，明矣！以此方周孔之教，名为五经，故以经字翻修多罗。然其众典，虽单题经，诸论所指，皆曰契经。所谓契理、契机，名契经也。摭华云：契理则合于二谛，契机则符彼三根。经者，训常、训法。妙玄云：天魔外道不能改坏，名为教常。真正不杂，无能踰过，名为行常。湛然不动，决无异趣，名为理常。又训法者，法可轨；行可轨；理可轨。佛地论云：经者，贯摄为义，贯穿所应知义，摄持所化众生。慈恩云：为常，为法；是摄，是贯。常则道轨百王，法乃德模万乘，摄乃集斯妙义，贯乃御彼庸生。庶令同出苦津，终归觉岸。
		</desc>
	</Doc>
	<Doc>
		<title>修多罗</title>
		<desc>此云契经，有通有别。通则修多罗圣教之都名；别则妙玄云：直说法相者，是别修多罗，如说四谛等也。所言别者，杂集论云：谓长行缀葺略，说所应说义。</desc>
	</Doc>
	<Doc>
		<title>修伽陀</title>
		<desc>秦言好去。大论云：于种种诸深三摩提，无量智慧中去。或名修伽度。此云善逝。菩萨地持经云：第一上升，永不复还，故名善逝。</desc>
	</Doc>
	<Doc>
		<title>修涅多罗</title>
		<desc>梁言善眼，亦云苏泥怛罗，此云妙目。</desc>
	</Doc>
	<Doc>
		<title>修陀</title>
		<desc>
            此译云白，或云须陀，此天食也。天台禅师观心食法，既敷座坐已，听维那进止。鸣磬后，敛手供养一体三宝，遍十方施作佛事。次出生饭，称施六道，即表六波罗密，然后受此食。夫食者，众生之外命。若不入观，即润生死；若能知入观，分别生死有边无边。不问分卫，与清众净食，皆须作观观之者，自恐此身自旧食，皆是无明烦恼，润益生死。今之所食，皆是般若。想于旧食，从毛孔次第而出。食既出已，心路即开。食今新食，照诸闇灭，成于般若。故净名云：于食等者，于法亦等。是为明证。以此食故，成般若食，能养法身。法身得立，即得解脱。是为三德。照此食者，非新非故，而有旧食之故，而有新食之新，是名为假。求故不得，求新不得，毕竟空寂，名之为空。观食者，自那可食为新。既无新食，那可得食者，而不离旧食养身，而新食重益，因缘和合，不可前后分别，名之为中。只中即假空，只空即中假，只假即空中，不可思议，名为中道。又净名云：非有烦恼，非离烦恼，非入定意，非起定意，是名食法也。
		</desc>
	</Doc>
	<Doc>
		<title>绣利蜜多</title>
		<desc>翻有功勋。</desc>
	</Doc>
	<Doc>
		<title>须跋陀罗</title>
		<desc>
            此翻好贤。西域记云：唐言善贤，旧曰苏跋陀罗，讹也。鸠尸那城梵志，年一百二十岁。泥洹经云：须跋，聪明多智，诵四毗陀经，一切书论，无不通达，为一切人之所崇敬。闻佛涅盘，方往佛所。闻八圣道，心意开解，遂得初果。从佛出家，又为广说四谛，即成罗汉。
		</desc>
	</Doc>
	<Doc>
		<title>须达多</title>
		<desc>
            亦云修达多，或婆须达多。西域记云：唐言善施，或名乐施。旧曰须达，讹也。正名苏达多，胜军王大臣，仁而聪敏，积而能散，赈乏济贫，哀孤恤老。时美其德，号给孤独。孟子曰：老而无妻曰鳏，老而无夫曰寡，老而无子曰独，幼而无父曰孤。此四者，天下之穷民而无告者。今此长者，给济孤独之人，名给孤独。
		</desc>
	</Doc>
	<Doc>
		<title>须曼那</title>
		<desc>或云须末那，又云苏摩那，此云善摄意，又云称意华。其色黄白而极香，树不至大，高三四尺，下垂如盖。须曼女，生于须曼华中。</desc>
	</Doc>
	<Doc>
		<title>须摩题</title>
		<desc>大论云：此云妙意，亦好智，亦好意。弥陀经云：阿弥陀佛所居国土，名须摩题。</desc>
	</Doc>
	<Doc>
		<title>须涅密陀</title>
		<desc>或尼摩罗。大论云：秦言化自乐，自化五尘，而自娱乐，故言化自乐。楞严名乐变化天。</desc>
	</Doc>
	<Doc>
		<title>须菩提</title>
		<desc>
            净名疏云：此云善吉，亦云善业，亦云空生。其生之日，家室皆空，父母惊异，请问相师。相师占云：此是吉相。因名善吉。禀性慈善，不与物诤。及其出家，见空得道，兼修慈心，得无诤三昧。是以常能将护物心，故名善业。以生时家宅皆空，因名空生。家宅皆空，即表其长成解空之相。生曰：无诤三昧者，解空无致论处为诤也。西域记云：苏部底，唐言善现，旧曰须扶提。或云须菩提，译曰善吉，皆讹。熏闻云：应知善相，不唯空物，亦能感物。故譬喻经云：舍卫国长者名鸠留，产子小字须菩提。有自然福报，食器皆空，所欲皆满。然则空非断无，表妙有之不亡也。真谛云：是东方青龙陀佛。又增一阿含云：喜着好衣，行本清净，所谓天须菩提。是知释门，有二须菩提。
		</desc>
	</Doc>
	<Doc>
		<title>须扇多</title>
		<desc>亦云须肩头。此云甚净。弟子未熟，便入涅盘，留化佛一劫。</desc>
	</Doc>
	<Doc>
		<title>须陀洹</title>
		<desc>金刚疏云：此翻入流，又曰逆流。断三法者，约逆而言，即四流中逆见流也。得果证者，约入流而说，即入八圣道之流也。今经云名为入流，又云不入色声香等，不亦二义乎？四教义翻修习无漏。刊正释云：初见真理故。
		</desc>
	</Doc>
	<Doc>
		<title>须夜摩</title>
		<desc>此云善时分，又翻妙善。新云须焰摩。此云时分，时时唱快乐故。或云受五欲境，知时分故。</desc>
	</Doc>
	<Doc>
		<title>玄奘</title>
		<desc>
            河南洛阳人，俗姓陈氏，颍川陈仲弓之后。鸠车之龄落，竹马之齿通玄。墙仞干霄，风神朗月，京洛名德，咸用器之。戒具云毕，偏肆毗尼，仪止祥淑，妙式群范。阅筌蹄乎九丘，探幽旨于八藏。常慨教缺传匠，理翳译人，遂使如意之宝不全，雪山之偈犹半。于是杖锡裹足履险若夷，既戾梵境，筹咨无倦。五明四含之典、三藏十二之筌、七例八转之音、三声六释之句，皆尽其微，毕究其妙。法师讨论，一十七周，游览百有余国。贞观十九年，回靶上京，敕弘福寺翻译。已上多出静迈法师译经图纪。
		</desc>
	</Doc>
	<Doc>
		<title>阎浮提</title>
		<desc>
            讹云剡浮，此云胜金。大论云：阎浮，树名。其林茂盛，此树于林中最大，提名为洲。此洲上有此树林，林中有河，底有金沙，名阎浮檀金。以阎浮树故，名为阎浮洲。此洲有五百小洲围绕，通名閰浮提。刊正云：此则河因树立称，金因河得名。长水云：或云阎浮果汁，点物成金，因流入河，染石为金。其色赤黄，兼带紫焰。西域记云：南赡部洲，旧曰阎浮提洲，又曰剡浮洲，讹也。藏钞云：赡部，此土无相当，故不翻。唯西域记音中，翻为秽树。南赡部洲，北广南狭，三边量等，其相如车。俱舍云：赡部洲人身，多长三肘半，人寿无定限。
		</desc>
	</Doc>
	<Doc>
		<title>琰魔</title>
		<desc>
            或云琰罗。此翻静息，以能静息造恶者不善业故。或翻遮，谓遮令不造恶故。或阎磨罗，经音义应云：夜磨卢迦，此云双世，鬼官之总司也。亦云阎罗焰魔，声之转也。亦云阎魔罗社，此云双王。兄及妹，皆作地狱主。兄治男事，妹治女事，故曰双王。或翻苦乐并受，故云双也。婆沙、显扬、并正法念，皆言鬼趣所收。瑜伽，地狱趣收。又瑜伽论问：焰摩王，为能损害，为能饶益，名法王？答：由饶益众生故，若诸众生执到王所。令忆念故，遂为现彼相似之身。告言：汝等自作，当受其果。由感那落迦，新业更不积集，故业尽已，脱那落迦。是故焰摩，由能饶益诸众生，故名法王。论云：此赡部洲下，过五百踰缮那，有琰魔王国，纵广亦尔。
		</desc>
	</Doc>
	<Doc>
		<title>演若达多</title>
		<desc>此云祠授。证真曰：此人从神祠乞得，故名祠授。</desc>
	</Doc>
	<Doc>
		<title>顩钵罗</title>
		<desc>西域记云：织细羊毛。</desc>
	</Doc>
	<Doc>
		<title>鸯寠利魔罗</title>
		<desc>西域记云：唐言指鬘，旧曰央掘摩罗，讹也。杀人取指，冠首为鬘。鸯崛摩鬘经云：师教杀人，限至于百，各贯一指，以鬘其头。又翻一切世间现。</desc>
	</Doc>
	<Doc>
		<title>耶输陀罗</title>
		<desc>此云华色，亦云名闻。悉达次妃，天人知识，出家为尼众之主。</desc>
	</Doc>
	<Doc>
		<title>曳瑟知林</title>
		<desc>西域记：唐言杖林。其林修劲，被满山谷。先有婆罗门，闻释迦佛身长丈六，常怀疑惑，未之信也。乃以丈六竹杖，欲量佛身。恒于丈端，出过丈六，如是增高，莫能穷实，遂投杖而去，因植根焉。</desc>
	</Doc>
	<Doc>
		<title>夜叉</title>
		<desc>
            此云勇健，亦云暴恶。旧云阅叉。西域记云：药叉，旧讹曰夜叉，能飞腾空中。什曰：秦言贵人，亦言轻健。有三种：一在地，二在虚空，三天夜叉。地夜叉，但以财施，故不能飞空。天夜叉，以车马施，故能飞行。肇曰：天夜叉居下二天，守天城池门阁。
		</desc>
	</Doc>
	<Doc>
		<title>夜他跋</title>
		<desc>秦言实。大品夜字门，入诸法如实不生故。论云：诸法入实相中不生不灭。华严唱也字时，名差别积聚。疏云：悟如实不生故，则诸乘积聚皆不可得。</desc>
	</Doc>
	<Doc>
		<title>一阐提</title>
		<desc>
            大众所问品，纯陀问佛：一阐提者，其义云何？佛告纯陀：若有比丘，及比丘尼、优婆塞、优婆夷，发粗恶言，诽谤正法，造是重业，永不改悔，心无惭愧，如是等人，名为趣向一阐提道。若犯四重，作五逆罪，自知定犯如是重事，而心初无怖畏惭愧，不肯发露，于佛正法，无护惜建立之心，毁訾轻贱，言多过咎，如是等人，亦名趣向一阐提道。若复说言：无佛、法、众。如是等人，亦名趣向一阐提道。梵行品云：一阐提者，不信因果，无有惭愧；不信业报，不见现在及未来世；不亲善友，不随诸佛所说教诫。如是之人，名一阐提。德王品云：一阐名信，提名不具，信不具故，名一阐提。入楞伽经曰：一阐提有二种：一者焚烧一切善根；二者怜愍一切众生，作尽一切众生界愿。大慧！云何焚烧一切善根？谓谤菩萨藏，作如是言：彼非随顺修多罗毗尼解脱说。舍诸善根，是故不得涅盘。大慧！怜愍众生作尽众生界愿者，是为菩萨。菩萨方便作愿：若诸众生不入涅盘者，我亦不入涅盘。又，阿阐底迦，此云无欲。阿颠底迦，此云极恶。唯识枢要云：一名一阐底迦，是乐欲义，乐生死故。二名阿阐底迦，是不乐欲义，不乐涅盘故。三名阿颠底迦名为毕竟，以毕竟无涅盘性故。他谓一阐底迦，即焚烧一切善根；二阿阐底迦，即菩萨大悲；三阿颠底迦，即无性阐提。故枢要云：瑜伽唯识，说于无性一种阐提。又云：无种性者，现当毕竟，二俱不成。
		</desc>
	</Doc>
	<Doc>
		<title>一箭道</title>
		<desc>
            嘉祥云二里，或云取射垛一百五十步，或云百三十步，或云百二十步。汉书律历志曰：度长短者，不失毫厘。又曰：度者，分、寸、丈、尺、引也，所以度长短也。本起黄钟之长，以子谷秬黍中者。黄钟之长，一为一分，十分为寸，十寸为尺，十尺为丈，十丈为引，而五度审矣。
		</desc>
	</Doc>
	<Doc>
		<title>一门</title>
		<desc>
            法华云：是舍唯有一门，而复狭小。天台释曰：别者。一谓一理，一道清净。门谓正教，通于所通。小谓不容断常七方便等。教理宽博，则非狭小；众生不能以此理教自通，将谈无机，故言狭小耳。通者，理纯无杂故言一，即理能通故言门，微妙难知故言狭小。教者，十方谛求，更无余乘，唯一佛乘，故言一。此教能通故言门。
		</desc>
	</Doc>
	<Doc>
		<title>一磔手</title>
		<desc>通俗文云：张申曰：磔周尺，人一尺，佛二尺。唐于周一寸上增二分，一尺上增二寸，盖周尺八寸也。贾逵曰：八寸曰咫。言肤寸者，四指曰肤，两指曰寸；言一指者，佛指阔二寸。</desc>
	</Doc>
	<Doc>
		<title>一肘</title>
		<desc>人一尺八寸，佛三尺六寸。言一围者，庄子音云：径尺曰围。言一仞者，说文云：仞谓申臂一寻也。史记并郑玄，皆云七尺者仞。小雅：四尺谓之仞，倍谓之寻，寻舒两肱。或曰：五尺曰寻，倍寻曰常。</desc>
	</Doc>
	<Doc>
		<title>伊帝目多伽</title>
		<desc>此云本事。妙玄云：此说他事。如佛将净饭五百人归国，说三因缘之偈也。</desc>
	</Doc>
	<Doc>
		<title>伊兰</title>
		<desc>
            观佛三昧海经云：譬如伊兰，与旃檀生末利山中。牛头旃檀，生伊兰丛中，未及长大，在地下时，牙茎枝叶，如阎浮提竹笋。众人不知，言此山中纯是伊兰，无有旃檀。而伊兰臭，臭若肨尸，熏四十由旬。其华红色，甚可爱乐，若有食者，发狂而死。牛头旃檀，虽生此林，未成就故，不能发香。仲秋月满，卒从地生，成旃檀树。众人皆闻牛头旃檀上妙之香，永无伊兰臭恶之气。
		</desc>
	</Doc>
	<Doc>
		<title>伊梨沙掌拏</title>
		<desc>此云妒，因见他淫，方有妒心淫起。</desc>
	</Doc>
	<Doc>
		<title>伊罗钵</title>
		<desc>阐义钞云：亦云伊罗跋罗。伊罗，树名，此云臭气。跋罗，此云极。谓此龙往昔由损此极臭树叶，故致头上生此臭树，因即为名。</desc>
	</Doc>
	<Doc>
		<title>伊尼延</title>
		<desc>或伊泥延，此云金色，正言黳尼延。大论明三十二相，第八名伊泥延鹿膊相，随次纤。</desc>
	</Doc>
	<Doc>
		<title>伊沙</title>
		<desc>此云持轴，形如车轴故。</desc>
	</Doc>
	<Doc>
		<title>伊沙那</title>
		<desc>清凉疏云：此云长直，谓里巷径永。表知三际故言长，表知胜义故言直。</desc>
	</Doc>
	<Doc>
		<title>伊湿伐逻</title>
		<desc>西域记云：唐言自在。</desc>
	</Doc>
	<Doc>
		<title>伊叶波罗</title>
		<desc>此云自在。西域人。善通三藏，解贯四含。宋文元嘉，彭城翻译。</desc>
	</Doc>
	<Doc>
		<title>矣栗</title>
		<desc>此方名积聚精要心。</desc>
	</Doc>
	<Doc>
		<title>义净</title>
		<desc>齐州人，俗姓张，字文明。髫齓之年，辞荣落，遍询名匠，广探群籍。内外通晓，今古遍知。年有十五，志游西域。遍师名匠，学大小乘，所为事周，还归故里。凡所游历，三十余国。往来问道，出二十年。天后证圣，河洛翻译。
		</desc>
	</Doc>
	<Doc>
		<title>义耶</title>
		<desc>秦言尽。大品义字门，入诸法尽不可得。华严云：唱义字时，名息诸业海藏。疏云：即尽性。</desc>
	</Doc>
	<Doc>
		<title>仡那</title>
		<desc>
            或缮摩，此翻生。瑜伽云：五蕴初起，名之为生。依壳而起，曰卵生；含藏而出，号胎生；假润而兴，曰湿生；无而忽现，名化生；如是四生。由内心思业为因，外胎藏湿润为缘。约藉缘多少，而成次第。卵生具四，是以先说。胎生具三，湿生具二，化生唯一，谓思业也。俱舍云：人，旁生，具四。地狱，及诸天，中有，唯化生。鬼通胎化二。人具四生者，如大论云：毗舍佉弥罗母，生三十二子。弥伽罗是大儿字，其母生三十二卵，剖生三十二男，皆为力士，其母得三道。又婆沙论云：昔于此洲商人入海，得一雌鹤，遂生二卵，出二童子，端正聪明。年长出家，得阿罗汉。大名世罗，小名邬波世罗。大论云：胎生者，如常人生；湿生者，如揜罗婆利淫女，顶生转轮圣王。又涅盘云：顶生王从顶疱生。化生者，大论云：如佛与四众游行比丘尼众中，有阿罗婆，地中化生。及劫初时，人皆化生。旁生具四者，正法念云：化生金翅鸟，能食四生龙。龙与金翅，皆具四生；走兽皆胎，飞鸟俱卵。证真云：情想合离，四生皆具。经文且据一往增胜边说。。
		</desc>
	</Doc>
	<Doc>
		<title>译师</title>
		<desc>
            唐太宗焚经台诗：门径萧萧长绿苔，一回登此一徘徊；青牛谩说函关去，白马亲从印土来；确实是非凭烈焰，要分真伪筑高台；春风也解嫌狼藉，吹尽当年道教灰。唐义净三藏，题取经诗曰：晋宋齐梁唐代间，高僧求法离长安；去人成百归无十，后者安知前者难；路远碧天唯冷结，砂河遮日力疲殚；后贤如未谙斯旨，往往将经容易看。
		</desc>
	</Doc>
	<Doc>
		<title>因陀罗</title>
		<desc>
            此云帝。正翻天主，以帝代之。谥法曰：德象天地称帝，仁义所生称王。汉制，天子称皇帝，其嫡嗣称皇太子，诸侯王之嫡嗣称世子。白虎通曰：皇者天之总，美大之称也。煌煌，人莫违也。不烦一夫，不扰一士，故为皇。太昊伏羲氏、炎帝神农氏、黄帝有熊氏，此号三皇。少昊金天氏、颛顼高阳氏、帝喾高辛氏、帝尧陶唐氏、帝舜有虞氏，此名五帝。桓子曰：三皇以道治，五帝为德化；三王由仁义，五霸用权智。王肃云：王者虽号称帝，而不得称天帝，而曰天子，乃天之子。子之与父，尊卑相去远矣！金光明经云：以天护故，复称天子。庄子云：夫帝王之德，以天地为宗，以道德为主，以无为为常。逸士传曰：帝尧之时，有老人击壤于路曰：吾日出而作，日入而息，凿井而饮，耕田而食，帝何力于我哉？
		</desc>
	</Doc>
	<Doc>
		<title>因陀罗执罗窭诃</title>
		<desc>西域记云：唐言帝释窟。西峰南岩间，有大石室，广而不高，佛常中止。时天帝释，以四十二疑事，书石请问，佛为演释，其迹犹在。</desc>
	</Doc>
	<Doc>
		<title>因陀尼罗</title>
		<desc>大论：此云天赤珠。</desc>
	</Doc>
	<Doc>
		<title>堙罗那</title>
		<desc>此云香叶，帝释象王名，身长九由旬，高三由旬。</desc>
	</Doc>
	<Doc>
		<title/>
		<desc>
            大论云：佛法印三种：一者，一切有为法，念念生灭皆无常；二者，一切法无我；三者，寂灭涅盘。行者知三界皆是有为生灭作法，先有今无；今有后无；念念生灭，相续相似生故，可得见知。如流水灯焰长风，相似相续故，人以为一。众生于无常法中，常颠倒故，谓去者常住，是名一切作法无常印。一切法无我，诸法内无主，无作者，无知无见，无生者，无造业者。一切法皆属因缘，属因缘故不自在，不自在故无我，我相不可得故，如破我品中说，是名无我印。寂灭者，是涅盘，三毒三衰火灭故，名为寂灭印。问曰：寂灭印中，何以但一法，不多说？答曰：初印中说五众，二印中说一切法皆无我，第三印中说二印果，是名寂灭印。一切作法无常，则破我所外五欲等。若说无我，破内我法，我、我所破故，是寂灭涅盘。论又问曰：摩诃衍中说，诸法不生不灭，一相所谓无相。此中云何说一切有为作法无常，名为法印？二法云何不相违？答曰：观无常即是观空因缘，如观色念念无常，即知为空。过去色灭坏不可见，故无色相；未来色不生，无作无用，不可见，故无色相；现在色亦无住，不可见，不可分别知，故无色相。无色相即是空，空即是无生无灭。无生无灭及生灭，其实是一，说有广略。问曰：过去、未来色不可见，故无色相；现在色住时可见，云何言无色相？答曰：现在色亦无住时。如四念处中说，若法后见坏相，当知初生时坏相，以随逐微细故不识。如人着屐，若初日新而无故，后应常新，不应有故。若无故，应是常，常故无罪无福。无罪无福故，则道俗法乱。复次生灭相，常随作法，无有住时。若有住时，则无生灭。以是故，现在色无有住。
		</desc>
	</Doc>
	<Doc>
		<title/>
		<desc>
            西域记云：天竺之称，异议纠纷，旧云身笃，或曰贤豆。今从正音，宜云印度。印度者，唐言月，月有多名，斯其一称。良以其土圣贤继轨，导凡御物，如月照临，由是义故，谓之印度。五印度之境，周九万余里。三垂大海，北背雪山，北广南狭，形如半月。划野区分，七十余国。时特暑热，地多泉湿。成光子曰：中天竺国，东至震旦，五万八千里；南至金地国，西至阿拘遮国；北至小香山阿耨达，亦各五万八千里，则知彼为中国矣。梁传云：何承天以博物着名？乃问慧严曰：佛国将用何历？云：天竺夏至之日，日正中时，竖晷无影，所谓天中。于五行土德，色尚黄，数尚五，八寸为尺，十两当此土十二两。建辰之月为岁首，及讨核分至，推校薄蚀，顾步光景，其法甚详。宿度章纪，咸有条例，承天无所措难。后婆利国人来，果同严说。
		</desc>
	</Doc>
	<Doc>
		<title>优波毱多</title>
		<desc>
            或名优波掘多，此云大护。或云笈多。佛灭百年出，得无学果。西域记云：乌波毱多，唐言近护。秣兔罗国，城东五六里，岩间有石室，高二十余尺，广三十余尺，四寸细筹，填积其内。尊者近护，说法化导，夫妻俱证罗汉果者，乃下一筹，异室别族，虽证不记。
		</desc>
	</Doc>
	<Doc>
		<title>优波尼沙陀</title>
		<desc>资中，此云尘性，以观尘性空而得道故。亦名优波尼杀昙。</desc>
	</Doc>
	<Doc>
		<title>优波尼沙陀</title>
		<desc>清凉疏云：此云近少，谓微尘是色之近少分也，亦翻近对，谓少分相近比对之分。应法师云：论中义言，因果不相似也。以珍宝等，但得三界果报；无漏善法，得佛果也。</desc>
	</Doc>
	<Doc>
		<title>优波斯那</title>
		<desc>本行集云：隋云最征上将。</desc>
	</Doc>
	<Doc>
		<title>优钵罗</title>
		<desc>或沤钵罗，或嗢钵罗。此云青莲华。优钵罗盘那女，生青莲华中。</desc>
	</Doc>
	<Doc>
		<title>优留曼陀</title>
		<desc>亦云优留曼茶，此云大醍醐。</desc>
	</Doc>
	<Doc>
		<title>优楼频螺迦叶</title>
		<desc>文句翻云木瓜林，近此林居故。孤山云：此云木瓜癃，胸前有癃，如木瓜故。又云祷此林神而生，故得名也。</desc>
	</Doc>
	<Doc>
		<title>优婆塞</title>
		<desc>
            肇曰：义名信士男、信士女。净名疏云：此云清净士、清净女。亦云善宿男、善宿女。虽在居家，持五戒，男女不同宿，故云善宿。此未可定用。荆溪云：依余经文，但云近佛，得善宿名。不可定云男女不同宿也。涅盘疏云：一日一夜受八戒者，名为善宿优婆塞。西域记云：邬波索迦，唐言近事男。旧曰伊蒲塞，又曰优婆塞，皆讹也。邬波斯迦，唐言近事女。旧优婆斯，又曰优婆夷，皆讹也。言近事者，亲近承事诸佛法故。后汉书名伊蒲塞，注云即优婆塞也。中华翻为近住，言受戒行，堪近僧住也。或名檀那者，要览曰：思大乘论云：能破悭吝嫉妒，及贫穷下贱苦，故称陀。后得大富，及能引福德资粮，故称那。又称檀越者，檀，即施也。此人行施，越贫穷海。
		</desc>
	</Doc>
	<Doc>
		<title>优婆提舍</title>
		<desc>
            此云逐分别所说，义翻论义。妙玄云：答其问者，释其所以。西域记云：邬波弟烁，旧讹云优波提舍。今问：如法华云：我此九部法，随顺众生说，入大乘为本。何故小教唯九部耶？答：此以大教而形小宗，则夺小乘，义唯九部。故妙玄云：小乘灰断，无如意珠身，故无方广。小乘根钝，说必假缘，非天鼓任鸣，少无问自说。虽有授记，记作佛少；别论虽无，通说亦有。故妙玄云：小有托前六道因果。阿含亦授弥勒佛记，亦有自唱善哉，无问自说。声闻经以法空为大空，斯乃小乘亦通十二。复次，若以小教而显大乘，则彰大乘，义亦唯九。以无因缘、譬喻、论义三部。故妙玄云：有人云大乘根利，不假此三，斯亦别论。通语大乘，何得无此三经？然此十二分经，旧名十二部者，妙玄云：部别各有类从也，新译恐滥部帙，改名为分。二教论云：穷理尽性之格言，出世入真之轨辙。论其文，则部分十二；语其旨，则四种悉檀。理妙域中，固非名号所及；化擅系表，又非情智所寻。至于遣累亡筌，陶神尽照，近超生死，远证涅盘，播阐五乘，接群机之深浅，该明六道，辨善恶之升沈。夐期出世而法无不周，迩比王化而事无不尽。能博能要，不质不文，自非天下之至虑，孰能与于斯教哉！
		</desc>
	</Doc>
	<Doc>
		<title>优婆夷</title>
		<desc>见‘优婆塞’。</desc>
	</Doc>
	<Doc>
		<title>优昙钵罗</title>
		<desc>
            此云瑞应。般泥洹经云：阎浮提内有尊树王，名优昙钵，有实无华。优昙钵树有金华者，世乃有佛。施设论云：绕赡部洲有轮王路，广一踰缮那。无轮王时，海水所覆，无能见者。若转轮王出现于世，大海水减一踰缮那，此轮王路，尔乃出现，金沙弥布，众宝庄严，旃檀香水以洒其上。转轮圣王巡幸洲渚，与四种兵俱游此路，此华方生。新云乌昙钵罗。
		</desc>
	</Doc>
	<Doc>
		<title>优檀那</title>
		<desc>妙玄云：此云印，亦翻宗印，是揩定不可改易。释名云：印，信也。所以对物为验也。说文云：执政所持信。</desc>
	</Doc>
	<Doc>
		<title>优填</title>
		<desc>西域记云：讹也。正名邬陀衍那王，唐言出受。</desc>
	</Doc>
	<Doc>
		<title>优陀那</title>
		<desc>此云无问自说。妙玄云：如佛在舍婆提毗舍佉堂上，阴地经行，自说优陀那。所谓无我、无我所，是事善哉！</desc>
	</Doc>
	<Doc>
		<title>优陀那</title>
		<desc>
            天台禅门曰：此云丹田，去脐下二寸半。大论云：如人语时，口中风出，名优陀那。此风出已，还入至脐。偈云：风名优陀那，触脐而上去。是风触七处，顶及龂齿唇，舌喉及以胸，是中语言生。论云：出入息是身加行，受想是心加行，寻伺是语加行。大集经云：有风能上，有风能下。心若念上，风随心牵起，心若念下，风随心牵下。运转所作，皆是风随心转。作一切事，若风道不通，手脚不遂，心虽有念，即举动无从。譬如人牵关捩，即影技种种所作。捩绳若断，手无所牵，当知皆是依风之所作也。
		</desc>
	</Doc>
	<Doc>
		<title>优陀夷</title>
		<desc>此云出现，日出时生故。</desc>
	</Doc>
	<Doc>
		<title>忧毕义</title>
		<desc>
            此云止观平等。涅盘云：忧毕义者，名曰平等，亦名不诤。又名不观，亦名不行，是名为舍。止观云：若用两字共通三德者，止即是断，断通解脱；观即是智，智通般若。止观等者名为舍相，舍相即是通于法身。起信论云：所言止者，谓止一切境界相，随顺奢摩他观义故。所言观者，谓分别因缘生灭相，随顺毗钵舍那观义故。永嘉集云：以奢摩他故，虽寂而常照；以毗婆舍那故，虽照而常寂；以优毕义故，非照而非寂。照而常寂，故说俗而即真；寂而常照，故说真而即俗。非寂而非照，故杜口于毗耶。长者子六过出家经，佛告僧伽摩罗比丘：汝当行二法，止、观是也。僧伽摩罗白佛言：甚解，世尊。佛言：我取要而说，云何言甚解耶？僧伽摩罗言：止者，诸结永尽。观者，观一切法。佛言：善哉！二明各开，初列三止。
		</desc>
	</Doc>
	<Doc>
		<title>忧婆提舍</title>
		<desc>大论云：忧婆，秦言豕。提舍，星名，即舍利弗父字也。</desc>
	</Doc>
	<Doc>
		<title>由干</title>
		<desc>此译云双。</desc>
	</Doc>
	<Doc>
		<title>盂兰盆</title>
		<desc>盂兰，西域之语，转此翻倒悬。盆是此方贮食之器。三藏云：盆罗百味，式贡三尊。仰大众之恩光，救倒悬之窘急。义当救倒悬器。应法师云：盂兰言讹，正云乌蓝婆拏，此云救倒悬。</desc>
	</Doc>
	<Doc>
		<title>逾健达罗</title>
		<desc>此云双迹。此山之峰，有二陇道，似车迹故。</desc>
	</Doc>
	<Doc>
		<title>瑜伽师地</title>
		<desc>此云相应，谓一切乘境行果等所有诸法，皆曰相应。师，谓三乘行者，由闻思等，次第习行，如是瑜伽一十七地。</desc>
	</Doc>
	<Doc>
		<title>踰缮那</title>
		<desc>
            此云限量，又云合应。业疏云：此无正翻。乃是轮王巡狩一停之舍，犹如此方馆驿。西域记云：夫数量之称踰缮那者，旧曰由旬，又曰踰阇那，又曰由延，皆讹略也。踰缮那者，自古圣王一日军行，旧传一踰缮那四十里，印度国俗乃三十里，圣教所载唯十六里。大论云：由旬三别，大者八十里，中者六十里，下者四十里。谓中边山川不同，致行里不等。穷微之数，分一踰缮那为八拘卢舍，分一拘卢舍为五百弓，分一弓为四肘，分一肘为二十四指，分一指节为七宿麦，乃至虱虮隙尘，牛毛羊毛兔毫同水。次第七分以至细尘，细尘七分为极细尘，极细尘者不可复析，析即归空，故曰极微也。俱舍颂曰：极微微至水，兔羊毛隙尘，虮虱麦指节，后后增七倍。二十四指肘，四肘为弓量，五百俱卢舍，此八踰缮那。
		</desc>
	</Doc>
	<Doc>
		<title>育坻</title>
		<desc>此云相应华。</desc>
	</Doc>
	<Doc>
		<title>育多婆提</title>
		<desc>此云相应论。</desc>
	</Doc>
	<Doc>
		<title>郁多罗僧</title>
		<desc>或郁多罗僧，此译上着衣，即七条也。南山云：七条名中价衣。从用云入众时衣，礼诵斋讲时着。若受，应加法云：此郁多罗僧七条衣，受两长一短，割截衣持。</desc>
	</Doc>
	<Doc>
		<title>郁伽</title>
		<desc>此云威德。</desc>
	</Doc>
	<Doc>
		<title>郁伽陀达磨</title>
		<desc>大论云：郁伽陀，秦言盛；达磨，秦言法。故号盛法。</desc>
	</Doc>
	<Doc>
		<title>郁陀罗罗摩子</title>
		<desc>
            亦云郁头蓝弗，此云猛喜，又云极喜。中阿含罗摩经云：我为童子时，年二十九，往阿罗罗迦摩罗所，问言：依汝法，行梵行，可不？答言：无不可。云何此法自知证？仙言：我度识处，得无所有处。即往远离处，修证得已，更往仙所，述己所得。仙问：汝已证无所有处耶？我之所得，汝亦得耶？即共领众。又自念此法不趣智慧，不趣涅盘，宁可更求安隐处耶？是故更往郁陀罗罗摩子所，云：我欲于汝法中学。彼答：无不可。问曰：自知证耶？答：我度无所有处，得非想定。我久证得。便修得之。乃至领众等。复念言：此法不至涅盘。即往象头山，鞞罗梵志村，尼连禅河边，誓不起座。即得无上安隐涅盘。
		</desc>
	</Doc>
	<Doc>
		<title>郁庾伽波罗</title>
		<desc>梁言勤守，亦云温独伽波罗，此云勇进勤护。</desc>
	</Doc>
	<Doc>
		<title>蜟</title>
		<desc>
            蜟音万，是吉祥胜德之相，由发右旋而生，似蜟字，梵云塞缚悉底迦。此云有乐。有此相者，必有安乐。若卍、旡、万、万字，是此方字。宋高僧传明翻译四例：一、翻字不翻音，诸经咒词是也；二、翻音不翻字，如华严中旡字是也，以此方万字翻之，而字体犹是梵书；三、音字俱翻，经文是也；四、音字俱不翻，西来梵夹是也。
		</desc>
	</Doc>
	<Doc>
		<title/>
		<desc>此云集施颂。谓以少言摄集多义，施他诵持。</desc>
	</Doc>
	<Doc>
		<title>吒婆</title>
		<desc>秦言障碍。大品吒字门，入诸法制伏不可得故。论云：知一切法无障碍相。华严唱瑟吒字时，名普光明，息烦恼。</desc>
	</Doc>
	<Doc>
		<title>旃陀罗</title>
		<desc>此云屠者，正言旃荼罗。此云严炽，谓恶业自严。行时摇铃持竹，为幖帜故。若不尔者，王必罪之。法显传云：名为恶人，与人别居，入城市则击竹自异，人则避之。或带之，人皆怖畏。</desc>
	</Doc>
	<Doc>
		<title>瞻卜</title>
		<desc>或詹波，正云瞻博迦，大论翻黄华。树形高大。新云苫末罗，此云金色。西域近海岸树，金翅鸟来，即居其上。</desc>
	</Doc>
	<Doc>
		<title>招提</title>
		<desc>经音义云：梵云招斗提奢，唐言四方僧物。但笔者讹称招提，此翻别房施。或云对面施，或云梵言僧鬘，此翻对面施。音义云：体境交现曰对，辍己惠他名施。后魏太武始光元年，造伽蓝，创立招提之名。</desc>
	</Doc>
	<Doc>
		<title>遮梨夜</title>
		<desc>
            秦言行。大品云：遮字门，一切法终不可得故。论曰：若闻遮字，即知一切诸行皆非行。今加释曰：行始名因，行终名果。弘明集云：纤芥之恶，历劫不亡，毫厘之善，积世长存。福成则天堂自至，罪积则地狱斯臻。此乃必然之数，无所容疑。若造善于幽，得报于显，世谓阴德，人咸信矣！造恶于显，得报于幽，斯理灼然，宁不信耶？又云：圣人陈福以劝善，示祸以戒恶。小人谓善无益而不为，谓恶无伤而不悔。夫殃福盖有其根，不可无因而妄致。善恶当收其报，必非无应而徒已。又云：然则法王立法，周统识心。三界牢狱，三科验定：一罪、二福、三道。罪则三毒所结，系业属于鬼王；福则四弘所成，我固属于天主；道则虚通无滞，据行不无明昧；昧则乘分大小，智涉信法；明则特达理性，高超空有。又云：福者何耶？所谓感乐受以安形，取欢娱以悦性也。今论福者，悲敬为初。悲则哀苦趣之艰辛，思拔济而出离；敬则识佛法之难遇，弘信仰而澄神。缘境乃涉事情，据理惟心为本，虚怀不系，其福必回于自他。倒想未移，作业有乖于事用。今观弘明，所立三科，其名虽美，所释三义，其旨犹失。以论十界，淆混不分。今谓十使十恶，此属乎罪，名为黑业，报四恶趣。五戒十善，四禅四定，此属于福，名曰白业，报处人天。三乘摩诃衍，此属乎道，感报四圣，此则凡圣界分，因果事定。以此三科，收行尽矣。大论云：或说三行：身行、口行、意行。身行者，出入息，所以者何？息属身故。口行者，觉观，所以者何？先觉观，然后语言。意行者，受想，所以者何？受苦乐，取相心发，是名意行。心数法有二种：一者属见，二者属爱。属爱主名为受；属见主名为想。以是故，说是二法为意行。华严唱者字门，名普轮断差别。疏云：者字，诸法无有，诸行既空，遍摧差别。
		</desc>
	</Doc>
	<Doc>
		<title>遮罗地</title>
		<desc>秦言动。大品遮字门，入诸法行不可得故。论曰：即知一切法不动相。华严唱室者字时，名于一切众生界法雷遍吼。疏云：即聚集足迹。谓聚集一切众生法雷，即是足迹。</desc>
	</Doc>
	<Doc>
		<title>遮文茶</title>
		<desc>旧云嫉妒女。又曰怒神，即役使鬼也。</desc>
	</Doc>
	<Doc>
		<title>遮阅那</title>
		<desc>
            或云曷啰阇，此云王。萨遮经云：王者民之父母，以法摄护众生，令安乐故。白虎通曰：王者，往也，天下所归往。洪范曰：无偏无党，王道荡荡；无党无偏，王道平平。孔氏传曰：辩，治也。吴楚之君，僭号称王，仲尼正名，以周天子为天王。故春秋云：天王狩于河阳。韩诗外传曰：君者，群也。能群天下万物，而除其害者，谓之君也。班固曰：其君天下也，炎之如日，威之如神，涵之如海，养之如春。譬犹草木之植山林，鸟鱼之毓川泽，参天地而施化，岂云人事之厚薄哉！释氏以自在名王。妙玄云：转轮圣王，四域自在。
		</desc>
	</Doc>
	<Doc>
		<title>赭时</title>
		<desc>西域记云：唐言石国。</desc>
	</Doc>
	<Doc>
		<title>柘迦罗</title>
		<desc>或云灼羯罗，又云斫迦罗。应法师云：此翻云轮山，旧云铁围。围即轮义，译人义立。</desc>
	</Doc>
	<Doc>
		<title>甄叔迦</title>
		<desc>此云赤色宝。西域传：有甄叔迦树，其华色赤，形大如手。此宝色似此华，因名之。慈恩上生经疏云：甄叔迦，状如延圭，似赤琉璃。</desc>
	</Doc>
	<Doc>
		<title>镇头迦</title>
		<desc>此云柿。</desc>
	</Doc>
	<Doc>
		<title>震旦</title>
		<desc>或曰真丹，或云旃丹。琳法师云：东方属震，是日出之方，故云震旦。华严音义翻为汉地，此不善华言。楼炭经云：葱河以东，名为震旦。以日初出，耀于东隅，故得名也。</desc>
	</Doc>
	<Doc>
		<title>震越</title>
		<desc>应法师云：此翻衣服，应是卧具。释名曰：服上曰衣。衣，依也，所以庇寒暑也。传云：衣，身之章也。上曰衣，下曰裳。白虎通曰：衣者，隐也。裳者，障也。所以隐形自障蔽也。涅盘云：如世衣裳，障覆形体。</desc>
	</Doc>
	<Doc>
		<title>支谦</title>
		<desc>月氏国优婆塞也。汉末游洛，该览经籍，及诸伎艺。善诸国语，细长黑瘦，白眼黄睛。时人语曰：支郎眼中黄，形躯虽细是智囊。武烈皇帝，以其才慧，拜为博士。谦译经典，深得义旨。</desc>
	</Doc>
	<Doc>
		<title>支提</title>
		<desc>或名难提脂帝制底制多，此翻可供养处，或翻灭恶生善处。杂心论云：有舍利名塔，无舍利名支提。文句云：支提，无骨身者也。阿含明四支征，谓佛生处，得道处，转法轮处，入灭处也。</desc>
	</Doc>
	<Doc>
		<title>祗夜</title>
		<desc>此云重颂。妙玄云：重颂上直说修多罗也。亦曰应颂，颂长行也。</desc>
	</Doc>
	<Doc>
		<title>脂那</title>
		<desc>婆沙二音：一云支那，此云文物国，即赞美此方，是衣冠文物之地也。二云指难，此云边鄙，即贬挫此方非中国也。西域记云：摩诃至那，此曰大唐。</desc>
	</Doc>
	<Doc>
		<title>只陀</title>
		<desc>
            或云只洹，此云战胜。生时，父波斯匿战胜外国。西域记云：逝多，唐言胜林。旧曰只陀，讹也。诸经言只树者，西域记云：时，给孤独愿建精舍，佛命舍利子，随瞻揆焉。唯太子逝多园地爽垲，寻诣太子，具以情告。太子戏言：金遍乃卖。善施闻之，心豁如也。即出金藏，随言布地。有少未满，太子请留曰：佛诚良田，宜植善种。即于空地建立精舍。世尊即告阿难曰：自今已来，应谓此地为逝多树给孤独园。
		</desc>
	</Doc>
	<Doc>
		<title>至那仆底</title>
		<desc>西域记云：唐言汉封。河西蕃维质子所居，因为国号。</desc>
	</Doc>
	<Doc>
		<title>质多罗</title>
		<desc>此翻杂地。</desc>
	</Doc>
	<Doc>
		<title>质多耶</title>
		<desc>
            或名质帝，或名波茶。此方翻心。黄庭经五藏论目之为神。西域外道计之为我。此土佛教翻缘虑心。此通八识，谓眼缘色，乃至第八缘根身种子器世间。故云：集起以解心，第八独名心，缘虑以解心，八识总名心。然此缘虑亦名虑知。百法论疏：心法有六种义：一、集起名心，唯属第八，集诸种子，起现行故。二、积集名心，属前七转，能熏积集诸法种故。或初集起，属前七转，现行共集，熏起种故。或后积集名心，属于第八，含藏积集，诸法种故。此上二解，虽各有能集所集之义，今唯取能集名心，如理应思。三、缘虑名心，俱能缘虑自分境故。四、或名为识，了别义故。五、或名为意，等无间故。六、或第八名心，第七名意，前六名识。入楞伽云：藏识说名心，思量性名意，能了诸境相，是故名为识。然第六意识，具有五种：一、定中独头意识，缘于定境，定境之中，有理有事。事中有极略色，极回色，及定自在所生法处诸色。二、散位独头，缘受所引色，及遍计所起诸法处色，如缘空华镜像彩画所生者，并法处摄。三、梦中独头，缘梦中境。四、明了意识，依五根门，与前五识同缘五尘。五、乱意识，是散意识，于五根中狂乱而起，如患热病，青为黄见，非是眼识，是此缘故。宗镜第六识具十名：一、从根得名，名为六识；二、能筹量是非，名为意识；三、能应涉尘境，名攀缘识；四、能遍缘五尘，名巡旧识；五、念念流散，名波浪识；六、能辨前境，名分别事识；七、所在坏他，名人我识；八、爱业牵生，名四住识；九、令正解不生，名烦恼障识；十、感报终尽，心境两别，名分段死识。
		</desc>
	</Doc>
	<Doc>
		<title>智猛</title>
		<desc>雍州人，禀性端厉，明行清白。少袭法服，修业专诚，志度宏邈。情深佛法，西寻灵迹。北凉永和年中，西还翻译。</desc>
	</Doc>
	<Doc>
		<title>智严</title>
		<desc>凉州人。道化所被，幽显咸伏。未出家前，曾犯五戒。后受僧具，疑不得戒。遂泛海至印度，咨问罗汉，亦不能决。为询弥勒，慈氏答云得戒。严甚喜焉。得经梵本。宋文元嘉，杨都翻译。</desc>
	</Doc>
	<Doc>
		<title>周罗</title>
		<desc>
            立世毗昙云：阎浮人衣服庄严不同，或有顶留一髻，余髻皆除，名周罗髻。应法师云：此译为小，谓小髻也。弘明集云：削发毁容，事存高素，辞亲割爱，归趣圣方。祛嗜欲于始心，忘形骸于终果，何乃恋于三界，岂留连于六道哉？萨婆多云：剃发翦爪，是佛所制。律云：半月一剃，此是恒式。涅盘云：恶比丘相，头须爪发，悉皆长利，是破戒之相。式观应世，广说万行之纲目，缅想契理，唯唱四句之纲要。故十二年说教戒曰：诸恶莫作，众善奉行，自净其意，是诸佛教。妙玄释曰：诸恶即七支过罪，轻重非违，如是等恶，戒所防止。诸善乃善三业，若散若静，前后方便，支林功德，悉是清升，故称为善。自净其意者，破诸邪倒，了知世间出世因果，正助法门，能除心垢，净诸瑕秽，岂过于慧。佛法旷海，此三摄尽。但由观机乐欲，为善不同，应物随宜，示行有异。或辨根性，则分信法之殊；或陈行相，则列别圆之异。且根性信法者，萨婆多云：因闻入者，是为信行；因思入者，是为法行。昙无德云：位在方便，自见法少，凭闻力多，后时要须闻法得悟，名为信行。凭闻力少，自见法多，后时要须思惟得悟，名为法行。天台远讨根源，久劫听学，久劫坐禅，得为信法种子。其次行相别圆者，妙玄引涅盘明五行：一、圣行，谓戒定慧，为自行因；二、梵行，谓慈悲喜舍，为因中化他，此二是地前修因行也。垂裕记问：诸文或云圣梵是因，今何以梵行在果？答：圣梵二行，并通因果，对于天行，以二为因。今云在果，何所疑也。三、天行，谓初地已上，证第一义天，天然之理，由理成行，故名天行。垂裕记问：天既是证，何名为行？答：从天起行，故名天行。故天行位，在于地住。四、婴儿行，谓示同三乘七方便所修之行也；五、病行，谓示同九道之身，现为三障之相。此二皆是从果起应之行。净名疏云：婴儿行从大慈善根而起，病行从大悲善根而起。四教义云：同生善边，名婴儿行；同烦恼边，名为病行。然此五行，若会三谛，圣行是真谛；梵行、婴儿、病行是俗谛；天行是中谛。又依法华释圆五行，经云：如来庄严而自庄严，即圆圣行；如来室，即圆梵行；如来座，即圆天行。如来衣，有二种：柔和，即圆婴儿行；忍辱，即圆病行。大经云：复有一行，是如来行。所谓大乘大般涅盘。此示行法之纲要也。
		</desc>
	</Doc>
	<Doc>
		<title>周陀</title>
		<desc>或云周利，此云大路边生。佛本行经云：其母是长者之女，随夫他国，久而有孕。垂产思归，行至中路，即诞其子。如是二度，凡生二子，乃以大小而区别之。大即周陀，小即莎伽陀。</desc>
	</Doc>
	<Doc>
		<title>朱利草</title>
		<desc>大论云：秦言贼。</desc>
	</Doc>
	<Doc>
		<title>竺法兰</title>
		<desc>中印度人。少而机悟，淹雅博爱，多通禅思，妙穷毗尼。诵经百余万言，学徒千余。居不求安，常怀弘利，戒轨严峻，众莫能窥。遇愔求请，便有轻举之志，而国王不听，密与腾同来。间行后至，共译四十二章。腾卒，自译五经。
		</desc>
	</Doc>
	<Doc>
		<title>竺昙摩罗察</title>
		<desc>
            此云法护，月氏国人。甚有识量，天性纯懿，操行精苦，笃志好学，万里寻师。届兹未久，博览六经，游心七籍。解三十六种书，诂训音义，无不备识。日诵万言，过目咸记。先居炖煌，后处青门。大周目录云：太康七年，译正法华。
		</desc>
	</Doc>
	<Doc>
		<title>谆那</title>
		<desc>此云碎末。</desc>
	</Doc>
	<Doc>
		<title>拙具罗</title>
		<desc>或窭具罗，或求求罗，此云安息。</desc>
	</Doc>
	<Doc>
		<title>斫刍</title>
		<desc>
            斫者行义，刍者尽义。谓能于境行，尽见诸色，故名为行尽。故瑜伽云：屡观众色，观而复舍，故名为眼，是照烛义。楞严云：眼如蒲桃朵。或云：眼如秋泉池。眼有五种：一肉眼；二天眼；三慧眼；四法眼；五佛眼。今先通辨，然后别明。先通辨者，大品云：菩萨行般若时，净于五眼。肉眼净，见三千大千世界；天眼净，见十方如恒河沙等诸佛世界中众生死此生彼。慧眼菩萨不作是念：是法若有为、若无为，若世间、若出世间，若有漏、若无漏。是慧眼菩萨，无法不见，无法不知，无法不识，是为慧眼净菩萨。法眼知是人入随信行，是人随法行，是人无相行，是人行空解脱门，是人行无相解脱门，是人行无作解脱门，得五眼。得五眼故，得无间三昧。得无间三昧故，得解脱智。乃至知是菩萨能坐道场，不能坐道场。知是菩萨有魔无魔，是为菩萨法眼净。菩萨入如金刚三昧，破诸烦恼习，即时得诸佛无碍解脱，即生佛眼。所谓一切种智、十力、四无所畏、四无碍智，乃至大慈大悲等诸功德，是名佛眼。大论释曰：肉眼见近不见远，见前不见后，见外不见内，见昼不见夜，见上不见下。以此碍故求天眼，得是天眼，远近皆见，前后内外、昼夜上下，悉皆无碍，是天眼见。和合因缘生假名之物，不见实相。所谓空、无相、无作、无生、无灭，如前、中、后亦尔，为实相故求慧眼。得慧眼不见众生，尽灭一异相，舍离诸着，不受一切法，智慧自内灭，是名慧眼。但慧眼不能度众生，所以者何？无所分别故。以是故生法眼。法眼能令行人行是法，得是道，知一切众生各各方便门，令得道证。法眼不能遍知度众生方便道，以是故求佛眼。佛眼无事不知，覆障虽密，无不见知。于余人极远，于佛至近；于余幽暗，于佛显明；于余为疑，于佛决定；于余微细，于佛为粗；于余甚深，于佛甚浅。是佛眼无事不闻，无事不见，无事不知，无事为难，无所思惟。一切法中，佛眼常照。此之五眼，当立四义，以辨其相。初约人分，净名记云：欲指人中是肉眼故，明四趣眼不及人天，故为所破。此亦一往，亦有龙鬼，过人肉眼，终是恶业，从道已判。又云：以天眼法在色界故，破欲方有四禅天眼。声闻是慧眼，菩萨是法眼，如来是佛眼。净名记问：前三眼，两教二乘，亦能得之。法眼，三教菩萨，亦能得之。如何五眼，并夺云无？答：随教依理，其相天殊。若云诸佛菩萨有者，即是带理之四眼也。地住分得，佛方究竟，故云肉眼一时遍见十方，天眼不以二相而见。慧眼乃云第一净故，法眼佛眼元来永殊。是则五眼，具足在佛。二乘与人，既并无眼，如生盲者。问：佛之肉眼，与人肉眼，同异云何？答：凡夫恶业障故如盲，佛果功德熏故清净。故大般若云：佛肉眼能见人中无数世界，不唯障内。故知凡夫肉眼，但见障内，义当盲矣。问：肉眼障碍，云何遍见？答：大论云：报生天眼，在肉眼中。天眼开辟，肉眼见色，故见大千。又云：天眼有二种：一果报得，二修禅得。果报得者，常与肉眼合用，唯夜闇天眼独用。问：佛具肉眼，与于佛眼，同异云何？答：净名记云，诸佛如来，法身菩萨，约体用分，互相不同。且如肉眼见于粗色，于粗色处见于中道。从粗色边，名为肉眼；约见中道，即名佛眼。问：佛之天眼，与于佛眼，同异云何？答：净名疏云：今取证理，见十方土及十法界粗细之色，名佛天眼。圆见三谛无二，名为佛眼。二约用释，如净名疏云：但眼是总名，从用分别，则有五种：一、肉眼，见粗事色；二、天眼，见因果细色；三、慧眼，即粗细色心偏真之理；四、法眼，见色心粗细因缘假名俗谛诸法；五、佛眼，见中道圆真佛性之理，又能双照粗细因缘事理。问：见中道真，名佛眼者，未审菩萨分证，与佛究竟，同异云何？答：如发轸云：分证与究竟五眼，但有明昧之殊。三约谛释，如净名疏云：圆观三谛，观俗境，破诸恶业，名净肉眼。观俗细境，破诸乱心，名净天眼。若观真谛，破界内惑，名净慧眼。观内外俗，破尘沙无知，名净法眼。观中双照，圆除无明，是净佛眼。是则肉、天二眼，乃因缘所生之法；后三，即三观所照之谛焉。四约教释，如净名疏云：约教则有四佛五眼不同。金刚般若，佛问须菩提：如来有肉眼不？准此，五眼皆通四教。若别释者，净名记云：若以偏圆相待，总而明之，唯圆佛眼；别教法眼；通菩萨慧眼；藏菩萨肉、天二眼。又净名疏云：若诸凡夫，肉眼天眼，见粗细相。声闻但有三眼：肉眼、天眼，所见同前；慧眼见真谛相，即是见二谛相。三藏菩萨，既未断惑，不见真谛相，但有肉眼、天眼见世谛粗相。通教菩萨，亦但三眼，唯见二谛幻化之相。别教菩萨，得四眼。三眼如前，别得法眼，见界内外恒沙佛法，无量四谛之理，并是见相见也。若圆教菩萨，住十信位，虽有肉眼，名为佛眼，相似圆见法界，相惑未除，犹名见相见也。若入初住，发真无漏，即五眼圆开，此皆通辨。次别明者，净名疏引首楞严云：阿那律言：我初出家，常乐睡眠，如来诃我为畜生类。我闻佛诃，啼泣自责，七日不眠，失其双目，白佛具说。佛言：眠是眼食，如人七日不食，则便失命，七日不寝，眼命即断。难可治之。当修天眼，用见世事。因是修禅，得四大净色，半头而见。谓之半头者，昔神悟云：齐眉上半，如琉璃明彻。此违楞严，明前不明后。南屏云：前之半头，见大千界，但见于前，不见于后。今谓此解，违净名疏云：那律修禅，得四大清净造色，半头天眼，从头上半，皆得见色。观三千大千世界，如庵摩勒果，若三藏佛，得全头天眼，一头皆发净色，彻见无碍。今观两说犹鹬蚌之相搤，今乘其弊，以会通之。净名广疏以从上为半者，乃示天眼之体也。以报得天眼，在肉眼中；修得天眼，在肉眼外。既在眼外，则发半头之色。虽半头净，及其视物，但见前矣。所以楞严约用说焉。然其声闻所发天眼半头，与佛全头，优劣硕异。又佛乃随所入定，欲见能见；声闻须入所得之定，方睹境矣。又佛能见一切佛土，那律但见大千。净名疏云：二乘虽有天眼，作意欲见千界乃至大千。诸佛菩萨有真天眼，不以二相见诸佛土。天台云：中道真天眼，非二谛之相。而能遍照四土，三种生死，死此生彼，依正并现。王三昧中，是真天眼。问：那律既见于前，云何倩人穿针？答：入定则见，出定不知。肇云：二乘在定则见，出定不见。荆溪记云：若约那律失眼，出观但同世人坏根者不见。问：藏、通二教，既不谈中，以何为佛眼？答：别行玄记云：故今正使，及二习气，俱时而尽，故能二谛皆究竟也。方异三乘弟子，独彰佛眼佛智。复次那律天眼，与大梵王天眼虽同，核有四异：一、报修异，梵王报得，在肉眼中；那律修得，居肉眼外。二、总别异。净名疏云：又梵王是总相见，见不分明；那律是别相见，见则了了。乃至诸阿罗汉因净禅得者，皆别相见。三、自他异。梵王报得，于自住处则见，余方不见。那律以修根本，得五种四禅，八色清净，发真天眼，随所至处，皆见三千。四、通明异，梵王天眼，是通非明；罗汉天眼，是通是明。又净名疏问：梵王天眼，见大千界，与法华肉眼何异？答：大论明报生天眼，在肉眼中。天眼开辟，见广由天。肉眼见色，故见大千。大品明菩萨肉眼，见百由旬，乃至大千。过此则用天眼。以肉眼与风相违，故不说见他土。若法华经力，肉眼能见大千一切法者。三藏二乘，天眼、慧眼，所见事理，尚不能及，何况梵王而可比也。故大经云：学大乘者，虽有肉眼，名为佛眼。二乘之人，虽有慧眼，名为肉眼。以其慧眼，见真断惑，与圆教肉眼，有齐有劣故。圆教肉眼名佛眼者，以虽具烦恼之性，能知如来秘密之藏。
		</desc>
	</Doc>
	<Doc>
		<title>斫迦罗伐辣底曷罗阇</title>
		<desc>
            或遮迦越罗，此云转轮王。俱舍云：从此洲人寿无量岁，乃至八万岁，有转轮王生。减八万时，有情富乐，寿量损减，众恶渐盛，非大人器，故无轮王。由轮旋转应导，威伏一切，名转轮王。施设足说有四种：金、银、铜、铁轮，应别如其次，第胜上中下，逆次能王领，一二三四洲。契经从胜，但说金轮。故契经言：若王生在刹帝利种，绍灌顶位，于十五日，受斋戒时，沐浴首身，受胜斋戒。升高台殿，臣僚辅翼。东方忽有金轮宝现，其轮千辐，具足毂辋，众相圆净，如巧匠成，舒妙光明，来应王所，此王定是转金轮王。转余轮王，应知亦尔。四种轮王，威定诸方，亦有差别。谓金轮者，诸小国王，各自来迎，作如是说：我等国土，宽广丰饶，安隐富乐，多诸人众，惟愿天尊，亲垂教，，我等皆是天尊翼从。若银轮王，自往彼土，威严近至，彼方臣伏。若铜轮王，至彼国已，宣威竞德，彼方推胜。若铁轮王，亦至彼国，现威列阵，克胜便止。一切轮王，皆无伤害，令伏得胜，各安其所，劝化令修十善业道。故轮王死，定得生天。慈恩云：金轮望风顺化，银轮遣使方降，铜轮震威乃服；铁轮奋戈始定。
		</desc>
	</Doc>
	<Doc>
		<title>斫迦逻婆</title>
		<desc>
            此云鸳鸯，匹鸟也。止则相耦，飞则相双。鸟喻品云：一者迦邻提，二者鸳鸯。游止共俱，不相舍离。今师释曰：以雄喻常，雌喻无常。生死有性善故，无常即常，如二鸟在下。涅盘有性恶故，常即无常，如二鸟高飞。是则在高在下，雌雄共俱，双游并息，其义皆成。
		</desc>
	</Doc>
	<Doc>
		<title>斫讫罗</title>
		<desc>
            此土翻轮。净名云：三转法轮于大千，其轮本来常清净。言三转：一曰示转，二曰劝转，三曰证转。所云法者，轨持名法。轨谓轨则，令物生解。持谓任持，不舍自体。辅行云：轮具二义：一运转义，二摧碾义。文句云：转佛心中化他之法，度入他心，名转法轮。辅行云：以四谛轮，转度与他，摧破结惑。如王轮宝，能坏能安。法轮亦尔，坏烦恼怨，安住谛理。智论云：诸佛法轮有二种：一者显，二者密。显谓显露，言显义露，号显露教。如在鹿苑，显为五人说小，密为八万说大。密谓秘密。先达释秘，乃分二种：一者隐秘，在昔四时，权谋隐覆曰秘，神用潜益曰密。二者真秘，在今法华，昔所未说为秘，开已无外为密。今论秘密，复有二种：一者，至理秘密。阿含云：甚深之理不可说，第一义谛无声字。故楞伽云：我于某夜成道，某夜入般涅盘，中间不说一字。依何密语，作如是说？佛言：依二密语，谓缘自得法，及本住法。发轸释云：自得法者，修德也；本住法者，性德也。是则如来道场所得实智，是法非思量分别之所能解，亦不可以容声矣。故法华云：止止不须说，我法妙难思。言语道断，故不须说。心行处灭，故妙难思。所以掩舌摩竭，用启息言之津，杜口毗耶，以通得意之路。故达磨西来，少林面壁。神光往彼，晨夕参承。夜遇大雪，坚立不动，迟明过膝。师悯问曰：当求何事？光悲泪曰：惟愿和尚慈悲，开甘露门。师曰：诸佛无上妙道，旷劫精勤，难行能行，难忍而忍。岂以小德小智，轻心慢心，欲冀真乘，徒劳勤苦。光闻师诲，潜取利刀，自断左臂，置于师前。师知是法器，乃曰：诸佛最初求道，为法忘形。汝今断臂吾前，求亦可在。遂与易名慧可。光曰：诸佛法印，可得闻乎？师曰：诸佛法印，匪从人得。光曰：我心未宁，乞师与安。师曰：将心来与汝安。光曰：觅心了不可得。师曰：我与汝安心竟。据此，达磨但为除病，道绝言说。二者，言词秘密。如诸神咒，虽立语言，词句义密，人不能解。究此密谈之法，意在遮恶持善。故陀罗尼，翻为遮持。遮谓遮恶，持谓持善。此释龙树二种法轮。若依天台，乃辨八教，顿、渐、秘密、不定，示佛设化之仪式，名化仪四教。藏、通、别、圆，释佛化物之法门，号化法四教。方味具足，应病授药，烦恼恶疾，自然消伏。宗镜问：达磨以心传心，不立文字，何用广引佛菩萨教，借虾为眼，无自己分？答：木匪绳而靡直，理非教而不圆。以圣言为定量，邪伪难移；用至教为指南，依凭有据。圭峰云：经是佛语，禅是佛意。诸佛心口，必不相违。忠国师云：应依佛语一乘了义，契取本源心地，转相传授，与佛道同。五祖庄严大师，一生训徒。常举维摩曰，不着世间如莲华；常善入于空寂行，达诸法相无罜碍，稽首如空无所依。时有人问：此是佛语，欲得和尚自语。师云：佛语即我语，我语即佛语。愿诸智者，勿分别焉。
		</desc>
	</Doc>
	<Doc>
		<title>斫刍</title>
		<desc>
            斫者行义，刍者尽义。谓能于境行，尽见诸色，故名为行尽。故瑜伽云：屡观众色，观而复舍，故名为眼，是照烛义。楞严云：眼如蒲桃朵。或云：眼如秋泉池。眼有五种：一肉眼；二天眼；三慧眼；四法眼；五佛眼。今先通辨，然后别明。先通辨者，大品云：菩萨行般若时，净于五眼。肉眼净，见三千大千世界；天眼净，见十方如恒河沙等诸佛世界中众生死此生彼。慧眼菩萨不作是念：是法若有为、若无为，若世间、若出世间，若有漏、若无漏。是慧眼菩萨，无法不见，无法不知，无法不识，是为慧眼净菩萨。法眼知是人入随信行，是人随法行，是人无相行，是人行空解脱门，是人行无相解脱门，是人行无作解脱门，得五眼。得五眼故，得无间三昧。得无间三昧故，得解脱智。乃至知是菩萨能坐道场，不能坐道场。知是菩萨有魔无魔，是为菩萨法眼净。菩萨入如金刚三昧，破诸烦恼习，即时得诸佛无碍解脱，即生佛眼。所谓一切种智、十力、四无所畏、四无碍智，乃至大慈大悲等诸功德，是名佛眼。大论释曰：肉眼见近不见远，见前不见后，见外不见内，见昼不见夜，见上不见下。以此碍故求天眼，得是天眼，远近皆见，前后内外、昼夜上下，悉皆无碍，是天眼见。和合因缘生假名之物，不见实相。所谓空、无相、无作、无生、无灭，如前、中、后亦尔，为实相故求慧眼。得慧眼不见众生，尽灭一异相，舍离诸着，不受一切法，智慧自内灭，是名慧眼。但慧眼不能度众生，所以者何？无所分别故。以是故生法眼。法眼能令行人行是法，得是道，知一切众生各各方便门，令得道证。法眼不能遍知度众生方便道，以是故求佛眼。佛眼无事不知，覆障虽密，无不见知。于余人极远，于佛至近；于余幽暗，于佛显明；于余为疑，于佛决定；于余微细，于佛为粗；于余甚深，于佛甚浅。是佛眼无事不闻，无事不见，无事不知，无事为难，无所思惟。一切法中，佛眼常照。此之五眼，当立四义，以辨其相。初约人分，净名记云：欲指人中是肉眼故，明四趣眼不及人天，故为所破。此亦一往，亦有龙鬼，过人肉眼，终是恶业，从道已判。又云：以天眼法在色界故，破欲方有四禅天眼。声闻是慧眼，菩萨是法眼，如来是佛眼。净名记问：前三眼，两教二乘，亦能得之。法眼，三教菩萨，亦能得之。如何五眼，并夺云无？答：随教依理，其相天殊。若云诸佛菩萨有者，即是带理之四眼也。地住分得，佛方究竟，故云肉眼一时遍见十方，天眼不以二相而见。慧眼乃云第一净故，法眼佛眼元来永殊。是则五眼，具足在佛。二乘与人，既并无眼，如生盲者。问：佛之肉眼，与人肉眼，同异云何？答：凡夫恶业障故如盲，佛果功德熏故清净。故大般若云：佛肉眼能见人中无数世界，不唯障内。故知凡夫肉眼，但见障内，义当盲矣。问：肉眼障碍，云何遍见？答：大论云：报生天眼，在肉眼中。天眼开辟，肉眼见色，故见大千。又云：天眼有二种：一果报得，二修禅得。果报得者，常与肉眼合用，唯夜闇天眼独用。问：佛具肉眼，与于佛眼，同异云何？答：净名记云，诸佛如来，法身菩萨，约体用分，互相不同。且如肉眼见于粗色，于粗色处见于中道。从粗色边，名为肉眼；约见中道，即名佛眼。问：佛之天眼，与于佛眼，同异云何？答：净名疏云：今取证理，见十方土及十法界粗细之色，名佛天眼。圆见三谛无二，名为佛眼。二约用释，如净名疏云：但眼是总名，从用分别，则有五种：一、肉眼，见粗事色；二、天眼，见因果细色；三、慧眼，即粗细色心偏真之理；四、法眼，见色心粗细因缘假名俗谛诸法；五、佛眼，见中道圆真佛性之理，又能双照粗细因缘事理。问：见中道真，名佛眼者，未审菩萨分证，与佛究竟，同异云何？答：如发轸云：分证与究竟五眼，但有明昧之殊。三约谛释，如净名疏云：圆观三谛，观俗境，破诸恶业，名净肉眼。观俗细境，破诸乱心，名净天眼。若观真谛，破界内惑，名净慧眼。观内外俗，破尘沙无知，名净法眼。观中双照，圆除无明，是净佛眼。是则肉、天二眼，乃因缘所生之法；后三，即三观所照之谛焉。四约教释，如净名疏云：约教则有四佛五眼不同。金刚般若，佛问须菩提：如来有肉眼不？准此，五眼皆通四教。若别释者，净名记云：若以偏圆相待，总而明之，唯圆佛眼；别教法眼；通菩萨慧眼；藏菩萨肉、天二眼。又净名疏云：若诸凡夫，肉眼天眼，见粗细相。声闻但有三眼：肉眼、天眼，所见同前；慧眼见真谛相，即是见二谛相。三藏菩萨，既未断惑，不见真谛相，但有肉眼、天眼见世谛粗相。通教菩萨，亦但三眼，唯见二谛幻化之相。别教菩萨，得四眼。三眼如前，别得法眼，见界内外恒沙佛法，无量四谛之理，并是见相见也。若圆教菩萨，住十信位，虽有肉眼，名为佛眼，相似圆见法界，相惑未除，犹名见相见也。若入初住，发真无漏，即五眼圆开，此皆通辨。次别明者，净名疏引首楞严云：阿那律言：我初出家，常乐睡眠，如来诃我为畜生类。我闻佛诃，啼泣自责，七日不眠，失其双目，白佛具说。佛言：眠是眼食，如人七日不食，则便失命，七日不寝，眼命即断。难可治之。当修天眼，用见世事。因是修禅，得四大净色，半头而见。谓之半头者，昔神悟云：齐眉上半，如琉璃明彻。此违楞严，明前不明后。南屏云：前之半头，见大千界，但见于前，不见于后。今谓此解，违净名疏云：那律修禅，得四大清净造色，半头天眼，从头上半，皆得见色。观三千大千世界，如庵摩勒果，若三藏佛，得全头天眼，一头皆发净色，彻见无碍。今观两说犹鹬蚌之相搤，今乘其弊，以会通之。净名广疏以从上为半者，乃示天眼之体也。以报得天眼，在肉眼中；修得天眼，在肉眼外。既在眼外，则发半头之色。虽半头净，及其视物，但见前矣。所以楞严约用说焉。然其声闻所发天眼半头，与佛全头，优劣硕异。又佛乃随所入定，欲见能见；声闻须入所得之定，方睹境矣。又佛能见一切佛土，那律但见大千。净名疏云：二乘虽有天眼，作意欲见千界乃至大千。诸佛菩萨有真天眼，不以二相见诸佛土。天台云：中道真天眼，非二谛之相。而能遍照四土，三种生死，死此生彼，依正并现。王三昧中，是真天眼。问：那律既见于前，云何倩人穿针？答：入定则见，出定不知。肇云：二乘在定则见，出定不见。荆溪记云：若约那律失眼，出观但同世人坏根者不见。问：藏、通二教，既不谈中，以何为佛眼？答：别行玄记云：故今正使，及二习气，俱时而尽，故能二谛皆究竟也。方异三乘弟子，独彰佛眼佛智。复次那律天眼，与大梵王天眼虽同，核有四异：一、报修异，梵王报得，在肉眼中；那律修得，居肉眼外。二、总别异。净名疏云：又梵王是总相见，见不分明；那律是别相见，见则了了。乃至诸阿罗汉因净禅得者，皆别相见。三、自他异。梵王报得，于自住处则见，余方不见。那律以修根本，得五种四禅，八色清净，发真天眼，随所至处，皆见三千。四、通明异，梵王天眼，是通非明；罗汉天眼，是通是明。又净名疏问：梵王天眼，见大千界，与法华肉眼何异？答：大论明报生天眼，在肉眼中。天眼开辟，见广由天。肉眼见色，故见大千。大品明菩萨肉眼，见百由旬，乃至大千。过此则用天眼。以肉眼与风相违，故不说见他土。若法华经力，肉眼能见大千一切法者。三藏二乘，天眼、慧眼，所见事理，尚不能及，何况梵王而可比也。故大经云：学大乘者，虽有肉眼，名为佛眼。二乘之人，虽有慧眼，名为肉眼。以其慧眼，见真断惑，与圆教肉眼，有齐有劣故。圆教肉眼名佛眼者，以虽具烦恼之性，能知如来秘密之藏。
		</desc>
	</Doc>
	<Doc>
		<title>斫迦罗伐辣底曷罗阇</title>
		<desc>
            或遮迦越罗，此云转轮王。俱舍云：从此洲人寿无量岁，乃至八万岁，有转轮王生。减八万时，有情富乐，寿量损减，众恶渐盛，非大人器，故无轮王。由轮旋转应导，威伏一切，名转轮王。施设足说有四种：金、银、铜、铁轮，应别如其次，第胜上中下，逆次能王领，一二三四洲。契经从胜，但说金轮。故契经言：若王生在刹帝利种，绍灌顶位，于十五日，受斋戒时，沐浴首身，受胜斋戒。升高台殿，臣僚辅翼。东方忽有金轮宝现，其轮千辐，具足毂辋，众相圆净，如巧匠成，舒妙光明，来应王所，此王定是转金轮王。转余轮王，应知亦尔。四种轮王，威定诸方，亦有差别。谓金轮者，诸小国王，各自来迎，作如是说：我等国土，宽广丰饶，安隐富乐，多诸人众，惟愿天尊，亲垂教，，我等皆是天尊翼从。若银轮王，自往彼土，威严近至，彼方臣伏。若铜轮王，至彼国已，宣威竞德，彼方推胜。若铁轮王，亦至彼国，现威列阵，克胜便止。一切轮王，皆无伤害，令伏得胜，各安其所，劝化令修十善业道。故轮王死，定得生天。慈恩云：金轮望风顺化，银轮遣使方降，铜轮震威乃服；铁轮奋戈始定。
		</desc>
	</Doc>
	<Doc>
		<title>斫迦逻婆</title>
		<desc>
            此云鸳鸯，匹鸟也。止则相耦，飞则相双。鸟喻品云：一者迦邻提，二者鸳鸯。游止共俱，不相舍离。今师释曰：以雄喻常，雌喻无常。生死有性善故，无常即常，如二鸟在下。涅盘有性恶故，常即无常，如二鸟高飞。是则在高在下，雌雄共俱，双游并息，其义皆成。
		</desc>
	</Doc>
	<Doc>
		<title>斫讫罗</title>
		<desc>
            此土翻轮。净名云：三转法轮于大千，其轮本来常清净。言三转：一曰示转，二曰劝转，三曰证转。所云法者，轨持名法。轨谓轨则，令物生解。持谓任持，不舍自体。辅行云：轮具二义：一运转义，二摧碾义。文句云：转佛心中化他之法，度入他心，名转法轮。辅行云：以四谛轮，转度与他，摧破结惑。如王轮宝，能坏能安。法轮亦尔，坏烦恼怨，安住谛理。智论云：诸佛法轮有二种：一者显，二者密。显谓显露，言显义露，号显露教。如在鹿苑，显为五人说小，密为八万说大。密谓秘密。先达释秘，乃分二种：一者隐秘，在昔四时，权谋隐覆曰秘，神用潜益曰密。二者真秘，在今法华，昔所未说为秘，开已无外为密。今论秘密，复有二种：一者，至理秘密。阿含云：甚深之理不可说，第一义谛无声字。故楞伽云：我于某夜成道，某夜入般涅盘，中间不说一字。依何密语，作如是说？佛言：依二密语，谓缘自得法，及本住法。发轸释云：自得法者，修德也；本住法者，性德也。是则如来道场所得实智，是法非思量分别之所能解，亦不可以容声矣。故法华云：止止不须说，我法妙难思。言语道断，故不须说。心行处灭，故妙难思。所以掩舌摩竭，用启息言之津，杜口毗耶，以通得意之路。故达磨西来，少林面壁。神光往彼，晨夕参承。夜遇大雪，坚立不动，迟明过膝。师悯问曰：当求何事？光悲泪曰：惟愿和尚慈悲，开甘露门。师曰：诸佛无上妙道，旷劫精勤，难行能行，难忍而忍。岂以小德小智，轻心慢心，欲冀真乘，徒劳勤苦。光闻师诲，潜取利刀，自断左臂，置于师前。师知是法器，乃曰：诸佛最初求道，为法忘形。汝今断臂吾前，求亦可在。遂与易名慧可。光曰：诸佛法印，可得闻乎？师曰：诸佛法印，匪从人得。光曰：我心未宁，乞师与安。师曰：将心来与汝安。光曰：觅心了不可得。师曰：我与汝安心竟。据此，达磨但为除病，道绝言说。二者，言词秘密。如诸神咒，虽立语言，词句义密，人不能解。究此密谈之法，意在遮恶持善。故陀罗尼，翻为遮持。遮谓遮恶，持谓持善。此释龙树二种法轮。若依天台，乃辨八教，顿、渐、秘密、不定，示佛设化之仪式，名化仪四教。藏、通、别、圆，释佛化物之法门，号化法四教。方味具足，应病授药，烦恼恶疾，自然消伏。宗镜问：达磨以心传心，不立文字，何用广引佛菩萨教，借虾为眼，无自己分？答：木匪绳而靡直，理非教而不圆。以圣言为定量，邪伪难移；用至教为指南，依凭有据。圭峰云：经是佛语，禅是佛意。诸佛心口，必不相违。忠国师云：应依佛语一乘了义，契取本源心地，转相传授，与佛道同。五祖庄严大师，一生训徒。常举维摩曰，不着世间如莲华；常善入于空寂行，达诸法相无罜碍，稽首如空无所依。时有人问：此是佛语，欲得和尚自语。师云：佛语即我语，我语即佛语。愿诸智者，勿分别焉。
		</desc>
	</Doc>
</Docs>
