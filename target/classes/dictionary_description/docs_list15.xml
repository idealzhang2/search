<?xml version="1.0" encoding="UTF-8" standalone="yes"?>
<Docs>
    <Doc>
        <title>白四羯磨</title>
        <desc>
            忠曰：“如沙弥得度，戒师先云：‘汝应受某戒。’白也。次三说：‘某戒相，汝能持不？’三羯磨也；通初白，名白四羯磨。《翻译集》羯磨翻业，或所作，或辨事，或作法。”宗觉《六物纂注》云：“就众法有三：一者单白，事或轻小，或常所行，或是严制，一说告僧，便成法事。二者白二，由事参涉，义须通和，一白牒事告知，一羯磨量处可不，便辨前务。通白及羯磨，故云白二。三者白四，受戒忏重，治举诃谏，事通大小，情容乖舛，自非一白告知，三法量可，焉能辨得？以三羯磨，通前单白，故云白四。”单白有三十九，白二有五十七，白四有三十八，三位八品，总数则有一百八十四种羯磨。《四分律藏》云：“佛告诸比丘：‘有三羯磨摄一切羯磨。何等三？白羯磨、白二羯磨、白四羯磨，是为三羯磨。’”《十诵律》云：“白者，白众是事故名白。有僧事，初向僧说，故名白。白羯磨，受具足戒，布萨说戒，自恣等，是名白羯磨。白二羯磨者，若白已，一唱说，如是白二羯磨，是名白二羯磨。白四羯磨者，若白已，三唱说，是三羯磨并白为四，是名白四羯磨。”又见《杂心论》、《行事钞》等。慧苑《华严音义》云：“羯磨，此云办事，谓诸法事由兹成办也。”
        </desc>
    </Doc>
    <Doc>
        <title>白夏</title>
        <desc>
            《禅林类聚》云：“世尊在摩竭陀国为众说法，是时将欲白夏，乃谓阿难云：‘诸大弟子、人天四众，我常说法，不生敬仰。我今入因沙旧室中坐夏九旬，忽有人来问法之时，汝代为我说：一切法不生，一切法不灭。’言讫，掩室而坐。”忠曰：“此缘出《诸佛要集经》。”云：“安居，上座于一切僧集时、食时、粥时、浆时，应白言：尔许时已过，余有尔许时在。若行此等行法者，是名僧父母，亦名僧师。”《资持记》云：“白法中云云。今準义加于小食上。维那打槌告云：‘白大众：安居已过一日，余有八十九日在，当勤精进谨慎莫放逸。’余日準此加减。”
        </desc>
    </Doc>
    <Doc>
        <title>白赞</title>
        <desc>
            叹佛或名白赞。云：“如病重，为十念阿弥陁佛。念时先白赞云：‘阿弥陁佛真金色，相好端严无等伦。白毫宛转五须弥，绀目澄清四大海。光中化佛无数亿，化菩萨众亦无边。四十八愿度众生，九品咸令登彼岸。’”
        </desc>
    </Doc>
    <Doc>
        <title>白真</title>
        <desc>祖师忌回向文首唱俪语或偈文，言白真。云：“维那白真宣疏。”</desc>
    </Doc>
    <Doc>
        <title>百八钟</title>
        <desc>
            忠曰：“大钟一百八，昏晓鸣之。”《敕修清规》云：“大钟，晓击则破长夜，警睡眠；暮击则觉昏衢，疏冥昧。引杵宜缓，扬声欲长，凡三通，各三十六下，总一百八下，起止三下稍紧。”《禅苑清规》云：“打大钟之法，先轻手拟钟三下，慢十八声，紧十八声，三紧三慢，共一百八声。”《群谈采余》云：“钟声，晨昏叩一百八声者，一岁之义也。盖年有十二月，有二十四气，又有七十二候，正得此数。浙杭州歌曰：‘前发三十六，后发三十六，中发三十六声急，通共一百八。’越州歌曰：‘紧十八，缓十八，六遍凑成一百八。’台州歌曰：‘前击七，后击七，中间十八徐徐发，更兼临后击三声，三通凑成一百八。’”《刘氏鸿书》云：“《四季须知》：五更鸣钟，前十八缓，后十八急，缓急每三转，共一百零八击者，盖应十二月与二十四气、七十二候之数，亦按阴阳也。”忠曰：“俗说佛寺朝暮百八钟，醒百八烦恼睡，非也。天竺作相，本一百二十下，见《事钞》及《资持记》。未闻百八下。其百八数，出中华世典所谓十二月、二十四气、七十二候，合成百八。乃应知觉百八烦恼眠者，举烛燕说也。”或曰：“慈照相公时，命京师五山击二十五点，其晓钟先鸣九十下，遗十八下，及开静时鸣之。详〈二十五点〉处。未知何据也。”百二十下附道宣撰《释门集僧轨度图经》云：“念三宝，存五众，众各八辈，故以四十为差，三道乘之，则一百二十为节也。”《资持记》引《图经注》云：“八辈，谓四果四向，三道谓三乘。”
        </desc>
    </Doc>
    <Doc>
        <title>百拜</title>
        <desc>
            希叟昙禅师〈正宗赞序〉云：“宝祐甲寅，西蜀比丘绍昙百拜书于灵鹫放山室。”忠曰：“百拜，直为一百度礼拜也。或又但言数多耳，不必礼拜百度矣。云：‘百与千，数之大者也。实欲言十则言百，百则言千矣。是与《书》言协和万邦，《诗》曰子孙千亿，同一意也。’”儒亦有百拜。云：“壹献之礼，宾主百拜。”《疏》：“谓士之飨礼，唯有壹献，言所献酒少也。从初至末，宾主相答而有百拜，言拜数多也。”明《圣君初政记》曰：“洪武三年五月，谕中书省曰：‘今人书劄多称顿首再拜百拜，非实礼也，宜定其式。凡致书于尊者，称端肃奉书，答则称端肃奉复。’”儒论再拜礼重。《野客丛书》云：“《漫录》曰：‘晏元献与兄手帖曰：殊再拜，庄客至，知大事礼毕云云。此外希顺变，不备，殊再拜十一哥十一嫂。’仆家有富郑公一帖，正与晏元献一同，前后皆云弼再拜几叔几婶。乃知前辈以‘再拜’二字施于尊长，不肯轻用。而今人或用此二字，则以为轻己，虽平交亦不敢，况兄与叔乎？”儒有四拜。李涪《刊误》云：“夫郊天祭地，止于再拜，其礼至重尚不可加。今代妇谒姑嫜，其拜必四，予辄详之。妇初再拜，次则跪献衣服，支史承其筐篚，则跪而受之。常于此际，授受多误，故四拜相属因为疑。又妇拜夫家长老，长老答之，则又再拜，即其事也。士林威仪岂可效诸下俚耶？谒拜姑嫜宜修典故，再申插地，《周礼》：妇拜插地。其仪可观。”儒有八拜。邵伯温《闻见前录》云：“韩魏公留守北京，李稷以国子博士为漕，颇慢公，公不为较，待之甚礼。俄潞公代魏公为留守，未至，扬言云：‘李稷之父绚，我门下士也。闻稷敢慢魏公，必以父死，失教至此。吾视稷犹子也，果不悛，将庭训之。’公至北京，李稷谒见。坐客次，久之，公着道服出，语之曰：‘而父吾客也，只八拜。’稷不获已，如数拜之。”儒，天子前有二十四拜。《水浒传》云：“宋江等朝觐东京，侍御史引至丹墀玉阶之下，宋江、卢俊义为首，上前八拜，退后八拜，进中八拜，三八二十四拜，扬尘舞蹈，山呼万岁。”儒有万拜。云：“罗志仁《姑苏笔记》：贾似道当国时，浙曹朱浚每有劄子白事，必称某万拜复，时人谓之朱万拜。浚，晦翁曾孙也。”《余冬序录》亦载之云。朱浚，字深源。赵世显《客窗随笔》云：“李涪谓唐世郊天祭地，止于再拜，其礼至重不可加。而以妇拜姑嫜必四，为非礼，然则彼时不行四拜也。方干处士，每拜必三，时谓之方三拜。宋朱元晦孙为淮东提刑，与显者书，必云万拜，时谓之朱万拜。方未免好奇之过，朱则谀佞，丧厥祖风矣。”
        </desc>
    </Doc>
    <Doc>
        <title>百丈忌</title>
        <desc>
            正月十七日也。语尾云：“百丈祖忌，日本未曾讲行，今次初设此礼。百丈以前无住持，今之住持、两序大小职任、堂宇规式，皆百丈祖立之。为长老者，不肯设忌，可谓昧本。本且不知，末奚取焉？闻之者，足以劝。”
        </desc>
    </Doc>
    <Doc>
        <title>拜覆</title>
        <desc>
            云：“堂司行者某拜覆。”《禅居附录》云：“希陵顿首拜覆淀山堂上和尚月江禅师席前。”忠曰：“覆，申覆也。俗讹为反覆酬答之义，非也。”云：“赏赐决于外，不从中覆也。”注：师古曰：“覆，谓覆白之也。音芳目反。”《正字通》云：“又官府吏文之申请于上者，曰申，曰覆。〈冯唐传〉云云。”
        </desc>
    </Doc>
    <Doc>
        <title>拜席</title>
        <desc>云：“须用香几三只，烛台三对，当椅前一字间列，外设小拜席。”云：“马祖上堂，大众云集。方升座，良久，师乃卷却面前礼拜席，祖便下堂。”已下系道具</desc>
    </Doc>
    <Doc>
        <title>般若头</title>
        <desc>《禅苑清规》云：“如请街坊化主、庄主、炭头、酱头、粥头街坊、般若头、华严头、浴主、水头、园头、磨头、灯头之类，应系助益常住，头首须当及时稟住持人，请之不可怠慢迟延。”又见〈粥街坊〉处。</desc>
    </Doc>
    <Doc>
        <title>板帐</title>
        <desc>云：“板帐之设，盖古者凡立成式，必书诸板，示不可移易也，故丛林亡僧有板帐焉。凡僧亡，以其所有衣物对众估唱，惩贪积也。估唱得钱，必照板帐。”板帐式详彼。</desc>
    </Doc>
    <Doc>
        <title>办道</title>
        <desc>
            修行曰办道。云：“旧侍者咨稟云：‘某等久侍和尚，今欲告退随众办道，伏望慈悲。’”云：“修兄问我在这里作甚么，对他道：‘辨道。’他云：‘你唤甚么作道？’遂不能对。”《永平清规》有〈辨道法章〉。又〈典座教训章〉云：“嘉定十六年癸未五月，在庆元舶里，有一老僧，来问和客讨买倭椹，山僧请他吃茶，僧云：‘吾是西蜀人，离乡四十年，今年六十一岁，充阿育王山典座。明日五日一供，浑无好吃，要做面汁，未有椹在，仍特特来讨椹，欲供养十方云衲。’山僧话次，问：‘座尊年，何不坐禅办道，看古人话头，烦充典座，只管作务，有甚好事？’座大笑云：‘外国好人，未了得辨道，未知得文字在。’山僧惊且惭，便问：‘如何是文字？如何是辨道？’座云：‘若不蹉过问处，岂非其人么？’山僧不会。座云：‘他时后日来育王，与汝商量。’便起去。七月，山僧挂锡天童，典座忽来相见，山僧喜踊，说出前日未了因缘。座云：‘学文字者，要知文字所由；务辨道者，要会辨道所由。’山僧问他：‘如何是文字？’座云：‘一二三四五。’又问：‘如何是办道？’座云：‘遍界不曾藏。’”
        </desc>
    </Doc>
    <Doc>
        <title>办事</title>
        <desc>
            常庵崇和尚曰：“辨事，言小寮等。”忠曰：“辨事无旧解所的指，余谓山门列职杂务人，总名辨事也。所谓寮元、寮主、副寮、延寿堂主、净头、化主、园主、磨主、水头、炭头、庄主、监收等，此一行人，不可称勤旧、蒙堂、前资等，故可以为办事人也。”：“众寮次有办事。”又〈头首就僧堂点茶榜式〉云：“本山办事禅师。”又〈方丈小座汤〉云：“第三座，本山办事，诸方办事随职高下分坐。”解者曰：“本山办事者，本寺勤旧也。”忠曰：“上第二座有勤旧，而今以办事为第三座，何得言办事即勤旧耶？又〈〉，勤旧之外有办事，其别益可知也。”
        </desc>
    </Doc>
    <Doc>
        <title>半加趺坐</title>
        <desc>
            ，是菩萨坐。见〈结加趺坐〉处。《四分律》曰：“比丘尼结跏趺坐，血不净出，污脚跟指奇间。佛言：‘比丘尼不应结跏趺坐。’彼疑不敢半跏趺坐。佛言：‘听半坐。’”《毗奈耶杂事》云：“诸苾刍尼受用随时供身卧具，跏趺而坐，宴默思惟，遂有虫来入不便处，因生苦恼。世尊闻已，告诸苾刍：‘诸尼不应跏趺而坐以修寂定，应半跏坐。’”
        </desc>
    </Doc>
    <Doc>
        <title>半晚</title>
        <desc>斋了与晡时之半时也。云：“半晚，浴头覆首座、方丈、维那，鸣鼓三下。”律苑事规全同。半晚作斋罢。</desc>
    </Doc>
    <Doc>
        <title>半夏</title>
        <desc>
            忠曰：“结夏与解夏之中间也。”《临济玄禅师录》云：“师因半夏上黄檗，见和尚看经，师云：‘我将谓是个人，元来是揞黑豆老和尚。’住数日，乃辞去，黄檗云：‘汝破夏来，不终夏去？’师云：‘某甲暂来礼拜和尚。’黄檗遂打趁令去。师行数里，疑此事，却回终夏。”
        </desc>
    </Doc>
    <Doc>
        <title>半斋</title>
        <desc>
            旧说云：“在粥与斋之半，故曰半斋。”又见〈讽唱类〉。忠曰：“半者，犹如《备用清规》半晚之半，然世有不辨半斋义者，妄引《杂譬喻经》半日斋因缘，《杂譬喻经》云：‘昔大檀越请佛僧饭，有一卖酪客至，因留其饭，劝持斋戒。听法暮归，妇言：我朝未饭，延待至今。强令相伴，败坏其斋。半斋之福，七生天上，七生人间。一日持斋有六十万岁粮。’令其义益隐矣。或援《寄归传》‘半者蒲膳尼，半者珂但尼’，亦不当也。又半斋者，时名也。然以半斋讽经称诵半斋，则成歇后语。今援数语，证粥时与饭时之半义。”曰：“次早请参头茶，半斋请参头、维那、侍者点心。”又〈迎待尊宿〉云：“半斋点心。”又〈两序进退〉云：“方丈请半斋点心，斋时草饭。”又《方丈特为新旧两序汤〉云：“粥罢，请新旧人茶；半斋，库司点心。”亦有此语。
        </desc>
    </Doc>
    <Doc>
        <title>半斋讽经</title>
        <desc>旧说曰：“早粥已过，午斋未及，在其中间讽经，故曰半斋讽经。”又见〈〉处。云：“堂司行者覆来日半斋，各具威仪，散忌讽经。”</desc>
    </Doc>
    <Doc>
        <title>伴禅</title>
        <desc>旧说曰：“住持五更行香之次，入僧堂伴于大众坐禅，此谓伴禅也。”</desc>
    </Doc>
    <Doc>
        <title>伴夜</title>
        <desc>大夜伴灵，故亦曰伴夜。《大鑒清规》云：“入灭第三日荼毗，先第二日晚夜，此时名大夜。大夜之义，谓只此一夜之留，明日出而不归也。故殷勤供养，小师围绕，终夜不寐，名曰伴夜，唯诵《金刚经》，鸣磬。”</desc>
    </Doc>
    <Doc>
        <title>伴夜</title>
        <desc>云：“入灭第三日荼毗，先第二日晚夜殷勤供养，小师围绕，终夜不寐，名曰伴夜，唯诵《金刚经》，鸣磬。”</desc>
    </Doc>
    <Doc>
        <title>伴真汤</title>
        <desc>云：“若讲特为伴真汤，斋罢，方丈客头请西堂、两序晚间对真相伴吃汤。排照牌位，列座右，住持揖就座，烧香上汤，并下相伴人汤。退身烧香展拜，起身问讯，谢相伴，鸣鼓三下，退座。”</desc>
    </Doc>
    <Doc>
        <title>瓣香</title>
        <desc>
            疏云：“庸致瓣香之诚，愿集六花之瑞。”《祖庭事苑》云：“古今尊宿拈香，多云一瓣。瓣，皮苋切，瓜瓣也，以香似之，故称焉。，步还切，片也。后世相袭，皆为此言，何必尔也？当云一片、一炷，庶免薄俗之讥。”《小补韵会》云：“瓣，皮苋切。《说文》：‘瓜中实，从瓜，辩声。’《广韵》：‘瓜瓠瓣也，又薄閑切，瓜中实也，又片也。’注：‘瓠瓣。’”诗人有学禅者瓣香语者。《陈后山诗集》：“观衮文忠公家六一堂图书诗云：‘向来一瓣香，敬为曾南丰。’”注：诸方开堂，至第三瓣香，推本其得法所自，则云：“此一瓣香，敬为某人云云。”曾巩子固，建昌南丰人，于欧公犹宗门中嫡子，而后山又师南丰，乃其孙也。杨诚斋诗云：“传语双峰老，汝师是如来，如何一瓣香，却为杨诚斋？”又诗云：“老夫与雪亦久别，滕六参侬求普说。为渠拈此一瓣香，今身胡姓前身黄云云。”忠曰：“瓣香之制，上圆下方，表里条条，竖雕畦，上如指头然，盖像枯蘗之状，以作文而已。然或处直雕造人之手，而指掌宛然，施爪甲，谓是形二祖断臂之手也。予曾在周州睹之，尤为可笑也。”
        </desc>
    </Doc>
    <Doc>
        <title/>
        <desc>
            云：“汤冷热，依例击梆，不得大唤。”忠曰：“即是浴室小板也。《三才图会》有梆图，龙头鱼形。余辩，见〈木鱼〉处。”《正字通》云：“梆，博康切，音邦，斫木三尺许，背上穿直孔，今官衙设之，为号召之节。或以竹截作筒，两头留竹节，旁凿小孔，击之有声，亦曰梆，。《六书故》：‘因字从邦，谓声邦邦肰。’”《三才图会》云：“梆，即柝。曰：‘重门击柝，以待暴客，盖取诸豫。’《说文》：‘，夜行令击木为声，以待更筹者，是俗曰虾蟆更。’，乃古今字耳。”
        </desc>
    </Doc>
    <Doc>
        <title/>
        <desc>
            《品字笺》云：“《说文》：榜，木片也。古无纸，凡有示告，皆用板。言简，悬之牌；文繁，列之榜。后虽有纸，而牌榜之名犹昔焉。”云：“大慧禅师住育王时，榜示堂司，僧争无明，决非好僧，有理无理，并皆出院。”云：“参学兄弟未有正见，而务外学，故先德有杂毒入心之诫。老妙喜榜之于门，罚及邻案，在洋屿一夏打发一十三人，夫岂偶然？雪峰龙巖翁得此榜，时以示人，不为无补。”死心揭榜于门，见〈〉处。
        </desc>
    </Doc>
    <Doc>
        <title/>
        <desc>
            装包法，详清规。又略见〈油单〉处。《祖庭事苑》云：“打包，《毗奈耶杂事》云：‘时有苾刍作三衣竟，置在肩上，随路而行，遂被污沾并尘土污。佛言：‘应以袋盛，其袋可长三肘，阔一肘半。所置之衣，常用者在上，非常用者在下。’今禅人腰囊虽装束小异，亦乃承佛之制。游方之人，束囊之时，亦当念佛祖遗德之重，无自忽也。言肘者，準佛肘也，尺则用姬周尺为準，人长八尺，佛长丈六，今言三肘，即六尺也。”
        </desc>
    </Doc>
    <Doc>
        <title>包钩</title>
        <desc>云：“包用小锁锁之，仍系包钩于上。”解者曰：“包上系钩者，到处若依住，则以钩挂搭衣钵袋也。”忠曰：“包钩者，盖便装包于身之具，非必挂搭之用也。”已下系饮食器</desc>
    </Doc>
    <Doc>
        <title>宝冠释迦</title>
        <desc>
            忠闻佛匠说：十六罗汉中尊，必用宝冠释迦。宝冠有五佛像：中央大日，左边阿閦、宝掌，右边弥陀、释迦。东福寺山门阁上中安宝冠释迦像。东福古剎，书画像器伙矣。先年发开秘藏，纵四来观瞻者，凡两回，忠每回往而遍览，如诸堂像设皆贴纸片题其像名。到山门阁上中尊，题云：宝冠释迦如来。《华严合论》云：“略说大相，有九十七种大人之相，随好无尽，顶着华冠，项着璎珞，手着环钏，非同三乘厌俗出家。”
        </desc>
    </Doc>
    <Doc>
        <title>报廊板</title>
        <desc>
            云：“节内遇三八日，佛殿念诵。乃至参前巡廊鸣板集众，向佛排立。”云章曰：“巡廊鸣板者，先鸣方丈板，次鸣照堂板，次鸣众寮、首座寮等板，谓之报廊板也。”云：“先鸣方丈板、照堂板，次巡廊鸣板。止此”解者曰：“照堂在僧堂之后，亦可在众寮之后，而今可言众寮之照堂也。”忠曰：“但是僧堂之照堂也，不用复曲说。今见云章所说，照堂板次有众寮板，可知云章亦是为僧堂之照堂也。又曰巡廊鸣诸寮所挂板也，非持版巡诸寮鸣之。”〈〉云：“古云：三通鼓响入堂时，触净须分上下衣。”解者曰：“浴时虽听鼓声，可有惑第几浴者，故巡廊鸣板以报浴之。第一次，鸣板每一下，第二次二下，第三次三下，第四次四下，名报廊板。”忠曰：“浴第一次，板一下等，又是一法。如中言：‘但是巡廊鸣板三下。止此’又云：‘鸣板三下遍，鸣鼓。止此’然旧解言，听鼓后方鸣板，恐谬说。”
        </desc>
    </Doc>
    <Doc>
        <title>悲济会</title>
        <desc>
            忠曰：“水陆会又言悲济会，盖慈悲拯济之义。”云：“‘大智洞明，体无去住，明逾日月，宽若太虚。天地以此为覆载，日月以此为照临，山岳以此为崔嵬，江河以此为流注，贤圣以此为威灵，凡夫以此为安养，阵亡以此为超升，冤仇以此为解脱，诸佛以此为示现，祖师以此为单传，诸人以此为悲济。’乃至以拄杖卓一卓，云：‘愿今得果成宝王，还度如是恒沙众。’”
        </desc>
    </Doc>
    <Doc>
        <title/>
        <desc>
            忠曰：“卧息以盖身。《章服仪》所谓被单是也。”马缟《中华古今注》云：“被，语云：必有寝衣，长一身有半。”〈日用轨范〉云：“折被之法，先寻两角，以手理伸，向前先折一半，次折身前一半，不得横占邻单，亦不得抖擞作声，不得以被扇风。”云：“折被之法，因闻开大静，以两手执被两角而把合，纵折而作两重，次又纵折而作四重，次向内横折而作四重，都计十六重也，以安眠单之奥头。次叠敛眠单于被下，插枕子于被里。安被之时，有重之头，向身以安之。”
        </desc>
    </Doc>
    <Doc>
        <title>被位</title>
        <desc>
            〈日用轨范〉云：“上被位，眠单收一半坐定。”云：“写被位图、钵位图。”旧说曰：“被位是大众平僧排僧堂之位，钵位是蒙堂众排僧堂之位。”忠曰：“按注云：‘被位仿此，不分板首。止此’盖位分板首。十六板等。被位不分板首，以为异也。其分不分图，见〈〉处。”云：“或有留被在堂，不随众者。”忠曰：“被者，是坐禅之单也。”
        </desc>
    </Doc>
    <Doc>
        <title>被位图</title>
        <desc>
            旧说曰：“被位图者，僧堂大众位也。”又见〈钵位图〉处。云：“被位仿此，不分板首。”见〈钵位图〉处。忠曰：“被位，不分板首，如今所录。《备用清规》，甲乙丙丁次第坐，是被位也。板首者，第一首座，第二西堂，第三后堂，第四后堂分手，第五、第六、七、八如图，是钵位也。板首侧一位，是副钵位也。且第一副钵位，首座右侧是也。第二副钵位，西堂左侧是也。已下例知。”云：僧堂被钵位图副钵位，非《备用》图，忠因加之，令易晓。
        </desc>
    </Doc>
    <Doc>
        <title>焙经</title>
        <desc>
            旧说曰：“设火炉焙藏经，去其蒸湿也。”忠曰：“盖煅绵拭经也。”云：“函帙目录，常加点对，缺者补完，蒸润者焙拭，残断者粘缀。”《北涧文集》：“常熟道友焙经，得舍利无数，榜云：‘蠹不在鱼，在执纸上语者；焙非待火，待忘言外诠时。’”《明极俊和尚录》跋天目净海真禅人焙四大部经得舍利颂什后云：“天目西峰净海真禅人发心焙四大部经，一一用绵拂拭，及火煅其绵，获设利一颗。”《偃溪闻禅师雪窦录》：“谢众僧焙经上堂云：‘罏韛之所，钝铁犹多。黄面老子具正遍知，只知撒土抛沙，欺胡谩汉，不知性命落在弟子手中，二千年后，横拖倒拽。只如雪窦恁么举，也是把火助热。’”《南浦明禅师崇福录》有焙经上堂。
        </desc>
    </Doc>
    <Doc>
        <title>本师</title>
        <desc>受业之师也。受业师，见〈称呼类〉。云：“引请领沙弥至本师前胡跪合掌，本师执刀云：‘最后一结，谓之周罗。唯师一人，乃能断之。我今为汝除去，汝今许否？’答云：‘可尔。’”</desc>
    </Doc>
    <Doc>
        <title>比丘</title>
        <desc>
            《释氏要览》云：“肇法师云：‘因果有三名：一名怖魔，即因出家时，魔宫震动故，至果上名杀贼；有云出家者，具正信正因，发勇捍心，求佛果大菩提，誓度一切众生，真实大心者，方能震动魔宫尔。二因中名乞士，果上名应供；三因中名破恶，即持戒名破恶。至果上名无生。’“《涅槃经》云：‘能破烦恼，故名比丘。破我等想，修戒定慧，度三有四流，安处无畏道，故名比丘。’《大庄严经》云：‘破无明藏，故名比丘。’《瑜伽论》云：‘比丘者，舍离家法，趣非家等，具足别解脱律仪众同分是其自性，于其形色勤精进故，怖畏恶趣，自防守故，摄无损故，名比丘。’“《毗婆沙论》偈云：‘手足勿妄犯，节言顺所行，常乐守定意，是名真比丘。’《杂阿含经》偈云：‘所谓比丘者，非但以乞食，受持在家法，是何名比丘？于功德过恶，俱离修正行，其心无所畏，是则名比丘。’“《大威德陁罗尼》：‘有一长者，名选择，投佛出家，剃发已，时有尊者婆难陁唤言：长者！选择答曰：我今出家，剃发为比丘，非长者也。时婆难陁语曰：不但剃发名为比丘，乃以偈说云：若断欲希望，复断诸漏尽，诸法无希望，不可说有法。随顺向涅槃，随顺趣厌离，入信到彼岸，此成为比丘。’“有四种比丘：一、毕竟到道比丘，谓阿罗汉；二、示道比丘，谓三果圣人；三、受道比丘，谓初果向；四、污道比丘，谓凡夫破戒者。凡夫持戒比丘，随信随戒法故，必在受道下称也。问：污道比丘堪为福田否？答：《大婆沙论》云：污道比丘，虽破戒而不破见，虽破加行，不破意乐，信有因果，如是正见意乐，九十六种外道所无。但施主于彼起正信，不生嫌恶，自生大福矣。”《智度论》云：“比丘名乞士，清净活命故。乃至复次，比，名破；丘，名烦恼。能破烦恼，故名比丘。复次，出家人名比丘，譬如胡、汉、羌、虏各有名字。复次，受戒时，自言我是某甲比丘，尽形受持戒，故名比丘。复次，比，名怖；丘，名能。怖魔王及魔人民，当出家剃头，着染衣，受戒，是时魔怖。何以故怖？魔王言：是人必得入涅槃，如佛说有人能剃头，着染衣，一心受戒，是人渐渐断结离苦入涅槃。”云：“肇曰：‘比丘，秦言或名净乞食，或名破烦恼，或名净持戒，或名能怖魔。天竺一名，该此四义，秦言无一名以译之，故存义名焉。’”忠曰：“比丘号不必局声闻僧。”马鸣《遗教论》云：“此修多罗中每说比丘者，示现远离相故，复示摩诃衍方便道与二乘共故，又于四众亦同远离行故。”《住法记》释第二义云：“欲明比丘之号，不局声闻，取其所修，皆受斯目，方显遗教普被群机。”
        </desc>
    </Doc>
    <Doc>
        <title>闭关</title>
        <desc>
            永觉贤禅师云：“余闻古之学道者，博参远访，陆沈贱役，劳其筋骨，饿其体肤，百苦无不备尝，并未有晏坐一室，闭关守寂，以为学道者也。自入元始，有闭关之说，然高峰闭死关于天目，乃是枕子落地后，非大事未明而画地以自限者也。自入明，乃有闭关学道之事。夫闭关学道，其最初一念乃是厌动趋寂者也。秪此一念，便为入道之障。况关中既不受知识钳锤，又无师友策励，癡癡守着一句话头，如抱枯桩相似，日久月深，志渐糜，力渐疲，话头无味，疑情不起，忽然转生第二念了也。甚至身坐一室，百念纷飞者有之，又何贵于关哉？”云：“闭关却扫，塞门不仕。”
        </desc>
    </Doc>
    <Doc>
        <title>闭炉</title>
        <desc>云：“二月初一日，僧堂内闭炉，或山寺高寒，毋拘。”又见〈〉处。</desc>
    </Doc>
    <Doc>
        <title>遍参</title>
        <desc>
            云：“善财参五十三员善知识，末后到弥勒阁前，见楼阁门闭，瞻仰赞叹，见弥勒从别处来，善财作礼曰：‘愿楼阁门开，令我得入。’寻时，弥勒至善财前，弹指一声，楼阁门开。善财入已，阁门即闭。”《大隋真和尚录》云：“秪如老僧行脚时，不拣丛林有供养无供养处，秪要看他眼目稍似根性，有些些器量，方欲过一夏或一冬；若是根性鄙劣者，三朝两日便行。算来参六十余员大知识，有大眼目者那无一二，余者岂有真实知见？秪是图你诸人供养，欲望福报，你又有什么福报与伊？”云：“雪峰召曰：‘备头陁！何不遍参去？’师曰：‘达磨不来东土，二祖不往西天。’”云：“剃发受具，杖策游方，所至少留，不喜观览，或讥其不韵，昭叹之曰：‘是何言之陋哉！从上先德行脚，正以圣心未通，驱驰决择耳，不缘山水也。’昭历诸方，见老宿者，七十有一人，皆妙得其家风。尤喜论曹洞。”云：“天涯海角参知识，遍咨惠我全提力。师乃呵余退步追，省躬廓尔从兹息。睹诸方，垂带直，善财得处难藏匿。棒头喝下露幽奇，纵去夺来看殊特。赵州关，雪岭陟，。据证灵由辟万机，横挥祖刃开三域。卷舒重重孰可委？休呈识意谩猜揣。衲子攒眉碧眼咦，黄河倒逆昆侖觜。沩山牛，道吾唱，马师奋迅呈圆相。执水投针作后规，把镜持幡看先匠。广陵歌，谁继唱？拟续宫商调难况。石人愠色下鞭挝，木马奔嘶梵天上。丽水金，蓝田玉，祝融峰攒湘浪蹙。满月澄溪松韵清，云从龙腾好观瞩。”
        </desc>
    </Doc>
    <Doc>
        <title>遍食槌</title>
        <desc>
            忠曰：“遍食名通斋粥。”旧说曰：“遍食椎者，众将揖上下肩，而吃三口食已前，所击一下是也。”云：“十佛名，次打槌一下者，首座施粥也。又打槌一下者，粥遍也。”云：“早粥遍食椎后，再鸣椎一下，云：白大众云云。”白启建事。又〈维那〉云：“，遍食椎后，从圣僧后转左边，朝首座问讯，复鸣椎一下而出，为请施财也。”又〈新戒参堂〉云：“至期，早粥遍食椎后，新戒参头领众入堂，圣僧前列问讯。”
        </desc>
    </Doc>
    <Doc>
        <title>遍粥椎</title>
        <desc>云：“堂中遍粥槌后，知事从后门入，都寺打槌一下云云。”</desc>
    </Doc>
    <Doc>
        <title/>
        <desc>
            云：“行者瞻顾前后，喝定名字，知客写名上单，侍者依名发标。”又〈〉云：“排字号，就记价直在下，依号写标，贴衣物上，入笼。”《正字通》云：“标，表也。立木为表，系采于上为标记。”忠曰：“发者，发遣也。发纸片标记与买人，后时以此标，照之而取某物也。”
        </desc>
    </Doc>
    <Doc>
        <title>表白</title>
        <desc>
            忠曰：“宣读咒愿，凡表显事，以白告众，此谓表白。”《慈受深禅师慧林录》：“拈疏云：‘却请表白宣过。’”《僧史略》云：“唱导者，始则西域上座凡赴请，咒愿曰：‘二足常安，四足亦安，一切时中皆吉祥等。’以悦可檀越之心也。舍利弗多辩才，曾作上座，赞导颇佳，白衣大欢喜，此为表白之椎轮也。”
        </desc>
    </Doc>
    <Doc>
        <title>表德号</title>
        <desc>
            忠曰：“禅祖昔但有名而已，临济之义玄、德山之宣鑒之类也。后世便有道号，谓字也。后又道号外有表德号，其实道号即表德耳。”《华严经清凉疏》云：“召体曰名，表德为号，名别号通。一切诸佛通具十号，名释迦等则不同故。”《钞》亦有：“释云表德为字，响颁人天曰号。”忠曰：“号通者，禅林称和尚、禅师等也。”《丛林盛事》云：“庵堂道号，前辈例无，但以所居处呼之，如南岳、青原、百丈、黄檗是也。庵堂者，始自宝觉心禅师谢事黄龙，退居晦堂，人因以称之。自后灵源、死心、草堂皆其高弟，故递相法之。真净与晦堂同出黄龙之门，故亦以云庵号之。觉范乃云庵之子，故以寂音甘露灭自标。大抵道号有因名而召之者，有以生缘出处而号之者，有因做工夫有所契而立之者，有因所住道行而扬之者，前后皆有所据，岂茍云乎哉？“今之兄弟，才入众来，未曾梦见向上一着子，早已各立道号，殊不原其本故。瞎堂远禅师因结制次，问知事云：‘今夏俵扇多少？’知事曰：‘五百来柄。’远曰：‘又造五百所庵也。’盖禅和庵，才得柄扇子，便写个庵名定也，闻者罔不大笑。“余以母氏梦梵僧顶一月而投之怀中，既觉遂育，因以古月自号，以安稳眠呼之，盖彷觉范甘露灭也。二号皆《维摩》、《宝积》所出，故橘洲昙公为余作古月说云：‘万古长空，一朝风月，惭愧古人，模写得成也。融禅未生之夕，其母梦得月，是为生子之祥，愧今人不去却模子也。融禅不负其母，兼不忘古人，古月名庵，不为忝矣。’”忠曰：“禅祖表德，大珠可为始。按《传灯》：师名慧海，姓朱氏，嗣马祖。祖因览其所撰《顿悟入道要门论》，告众云：‘越州有大珠，圆明光透，自在无遮障处也。’众中有知师姓朱者，迭相推识，结契来越上寻访依附。时号大珠和尚者，因马祖示出也。”《西京杂纪》云：“《礼》曰：字以表德。”《颜氏家训》云：“名以体正，字以表德。”《老学庵笔记》云：“字所以表其人之德，故儒者谓夫子曰仲尼，非嫚也。先左丞每言及荆公，只曰介甫。苏季明书张横渠事，亦只曰子厚。”云：“汉张安，字幼君，有印曰张幼君。唐吕温，字化光，有印曰吕化光。此亦三字表德式。”详〈〉处。《事林广记》云：“仲尼者，孔子字也，字是表德也。”已上以字为表德。祝允明《猥谭》云：“道号别称，古人间自寓怀，非为敬名设也。今人不敢名，亦不敢字，必以号称，虽尊行贵位，不以属衔为重，而更重所谓号，大可笑事也。士大夫名实副者固多余，唯农夫不然，自闾市村陇，嵬人、琐夫、不识丁者，未尝无号，兼之庸鄙狂怪，松兰泉石，一坐百犯。又兄山则弟必水，伯松则仲叔必竹梅，父此物，则子孙引此物于不已。愚哉！愚哉！予每徇人为记说，多假记以规讽，犹用自愧。近闻妇人亦有之，向见人称冰壶老拙，乃嫠媪也。又传江西一令讯盗，盗忽对曰：‘守愚不敢。’令不解，问左右，一胥云：‘守愚者，其号也。’乃知今日贼亦有别号矣。此等风俗不知何时可变。”《南堂欲禅师录》云：“承天毅首座，号木翁、松月翁，更曰刚中，求正于余。余曰：‘刚中其字也，木翁其号也。’”《北涧文集》云：“妙喜称觉范曰甘露灭，何以字称？”宋濂云：“其讳元鱳，其字天镜，别号为朴隐。”《江湖纪闻后集》云：“人面蛇呼之曰：‘黎观主！’黎不应。又连呼其孺名及道号、表字、俗时排行，黎终不应，乃不复呼。”已上字外别立表德。云：“謚者，行之迹也。号，功之表也。车服者，位之章也。”《白虎通》曰：“帝王者何？号也。号者，功之表也。所以表功名德，号令臣下者也。”
        </desc>
    </Doc>
    <Doc>
        <title>俵</title>
        <desc>
            云：“举大悲咒。，则举楞严咒。”《正字通》云：“俵，悲庙切，标去声，俵散。《六书故》：分畀也。”《品字笺》云：“俵，俵散也。以应得之物，而照人分散为俵。”又印纸言俵子，见〈簿券类〉。
        </desc>
    </Doc>
    <Doc>
        <title>俵子</title>
        <desc>
            忠曰：“俵子，盖印纸之类。”《湖海新闻》云：“张居士，宋朝都吏也，讳道纯，好道甚坚。至元庚辰，常斋僧道。一日，先散俵子一百个，至日凭此赴斋。临期收俵子，只九十九个，不见一个。居士付之不问，径支斋九十九分，此心终不满。次夜，梦一道人来告曰：‘俵子在我拐上。’觉而细思，其日并无策拐者，想是道院铁拐先生。亟于井亭下觅舟往道院，叩门观之，果见拐上有俵子，题得四句云：‘特来赴斋，见我不采，空腹且归，俵缚我拐。’因知仙亦赴凡斋矣。”
        </desc>
    </Doc>
    <Doc>
        <title>别号</title>
        <desc>
            又言别称，即表德也。云：“制中外，毋斥法师慧约名，别号智者。沙门别号，自是而始。”《杨升庵外集》云：“幼名冠字，长而伯仲，没则称謚，古之道也，未闻有所谓别号也。杜甫、李白倡和，互相称名；张仲、吉甫雅什，但闻举字。近世士夫多称别号，厥名与字瞢然不知，传刻诗文，但云张子李子，或云某庵某斋。当时尚不谙其谁何，后此安能辨其甲乙？慎所著诗篇，多举交游之字，或书其名于下，庶乎观者俾言与事谐，情景相对，不知者或以为轻之，异哉！又近日民风漓猾，白衣市井亦辄称号。永昌有锻工，戴东坡巾，屠宰号一峰子。一善谑者见二人并行，遥谓之曰：‘吾读书甚久，阅人固多，不知苏学士善锻铁，罗状元能省牲，信多能哉！’相传以为笑。”《丹铅总录》云：“《战国策》：‘秦惠王时有寒泉子。’注云：秦处士之号。云：‘甘茂居渭南阴乡之樗里，故号曰樗里子。’又范蠡去越，自称鸱夷子。此固后人别号之所昉乎。”
        </desc>
    </Doc>
    <Doc>
        <title>别语</title>
        <desc>举古则中，虽他古人有语，我复别下一转语，谓之别语。见于诸录，与代语不同。</desc>
    </Doc>
    <Doc>
        <title>宾头卢</title>
        <desc>
            或曰：律宗圣僧不立文殊，而用宾头卢。其说言文殊已取涅槃，宾头卢现在世，故立以为圣僧。《释氏要览》云：“传云：中国僧寺立鬼庙，次立伽蓝神庙，次立宾头卢庙，即今堂中圣僧也。始因道安法师梦一胡僧，头白眉长，语安云：‘可时设食。’后《十诵律》至，惠远方知和尚所梦即宾头卢也。于是立座饭之，寺寺成则。《法苑》云：‘圣僧元无形像，至宋泰初末，正胜寺僧法愿、正喜寺僧法镜等，始图形像矣。’今堂中圣僧多云是憍陈如，非也。缘经律不令为立庙故，不赴四天供故，又安法师梦是宾头卢故。”云：“安常注诸经，恐不合理，乃誓曰：‘若所说不甚远理，愿见瑞相。’乃梦见梵道人，头白眉毛长，语安云：‘君所注经，殊合道理。我不得入泥洹，住在西域，当相助弘通，可时时设食。’后《十诵律》至，远公乃知和尚所梦宾头卢也。于是立座饭之，处处成则。”日本南都大乘寺安宾头卢。南京招提寺觉盛撰《菩萨戒通受遣疑钞》云：“问：文殊上座尤顺大乘，由此大唐不空三藏準天竺例，奏于玄宗皇帝；帝好其说，制可。我朝诸寺何不然耶？答：夫于宾头卢上座者，如来教敕，圣教有文。汉地诸寺，不空以前，渡天归朝圣人贤哲，更无异论，经数百岁，其寺岂皆小乘寺耶？其戒岂皆小乘戒耶？况不空奏，敕制以后，大唐诸寺始学大乘，始受大戒哉？若许尔者，可有多疑；若不尔者，何由此事知寺大小耶？明知不空三藏新制文殊上座，虽无教文，觉母之德，独超众圣，出家菩萨，其形相顺，唐国台山，殊有缘故，食时常礼，为消信施，窥于天气，安置之。彼奏状文有明文者，出家菩萨灭罪生善，超他之文乎？非谓有明上座文。若不尔者，《显戒论》中何不引之？“其所引，但是《文殊般涅槃经》，彼经无上座文。若虽有教文，澄师不得之，北众祖师所见何狭耶！就中，彼状宾头卢上安文殊像云云，是非并安旧上座耶？如山门义，则当于唐国诸寺，不空以后，大小兼行寺也。已安二上座故，何以彼为证，立于唯大寺哉？但彼奏状谓天竺诸国皆然者，为西域三寺传教之证，岂并皆安文殊上座耶？自证文中，似有相违。盖天竺诸寺，亦上代多分信圣教文，安宾头卢；末代少分虽无教证，归依觉母，副置文殊，渐遍诸国。不空见之，云尔乎？若然，则南都依教明文，顺释迦法，虽大乘寺，安宾头卢有何失耶？是即化身国土之法，以声闻外，无别僧故；虽大乘众，表其相也。文殊在世，既入声闻，次第而坐，何至灭后私以文殊隔声闻耶？上座文殊既自如是，何况于其下座凡夫耶？宾头卢设实类声闻，住声闻位，尚可如是，何况既回心菩萨，何况既是大圣应化哉？”《法苑珠林》云：“宾头卢为树提伽长者现神通，坐取象牙杙上栴檀钵。佛呵责：‘云何为外道钵于未受戒人前现通？尽汝形摈，不得住阎浮提。’宾头卢如教，往化西瞿耶尼。阎浮四众思见，白佛，佛听还，不听涅槃。自誓：‘三天下有请，悉赴。’”略钞。又见〈〉处。《杂阿含经》云：“宾头卢告阿育王言：‘世尊住舍卫国，五百阿罗汉俱，时给孤独长者女适在于富楼那跋陀那国。彼女请佛及比丘僧，比丘各乘空而往，我尔时以神力合大山往彼受请。时世尊责我：汝那得现神足如是？我今罚汝常在世，不得取涅槃，护持我正法，勿令灭也。’”可知宾头卢留身，非但取钵事。藏中有《请宾头卢经》一卷，宋三藏慧简译。引全文。又南山《感通传》说请宾头卢法。《法住记》云：“第一尊者，名宾度罗跋啰惰阇，与自眷属，千阿罗汉，多分住在西瞿陀尼洲。”
        </desc>
    </Doc>
    <Doc>
        <title>宾位</title>
        <desc>
            见于〈主位〉。顾元庆《檐曝偶谈》云：“古者宾位尚右。《史记》陈平愿以右丞相让周勃语云：无能出其右者。及行尚西，《礼记》曰：‘主人就东阶，客就西阶，谚呼主人为东道。’则古人坐让右行尚西，亦甚明矣。后世不察，遂以东左为尊耳。”佛经尊右卑左。《观佛三昧经》云：“佛母摩耶生忉利天，佛从阎浮提上忉利天为母说法。龙王为佛作三道宝阶上忉利宫，梵天释提桓因等侍左阶，声闻、菩萨、大众侍右阶，佛处其中。”取意。又《佛说海龙王经》云：“佛愍龙王，受其请。龙王从海边化作三道宝阶，金银琉璃下至其宫，佛升宝阶陟于中阶，诸菩萨众住右阶，诸大声闻住在左阶。”略钞。云：“世尊到巴连弗城，诸清信士起大堂舍，世尊与大众俱诣彼讲堂，处中而坐，时诸比丘在左面坐，诸清信士在右面坐。”忠曰：“尊比丘，卑诸信士，则左右与前二经违。”
        </desc>
    </Doc>
    <Doc>
        <title>摈出</title>
        <desc>
            南本《涅槃经》云：“善男子！譬如国王、诸群臣等，有犯王法，随罪诛戮而不舍置。如来世尊亦如是也，于毁法者，与驱遣羯磨、诃责羯磨、置羯磨、举罪羯磨、不可见羯磨、灭羯磨、未舍恶羯磨。善男子！如来所以与谤法者作如是等降伏羯磨，为欲示诸行恶之人有果报故。”又云：“有持戒比丘，威仪具足，护持正法，见坏法者，即能驱遣、诃责、纠治，当知是人得福无量，不可称计。”忠曰：“经驱遣，即律中驱出，即今摈出也。自余诃责等义，彼疏中详释，恐繁不录。”又《涅槃经》云：“是菩萨摈治诸恶比丘，令清净僧得安隐住，流布方等大乘经典，利益一切诸天人故。”《大方等日藏经》云：“彼破戒人无有惭愧，以劫盗心，取彼僧物，以为己有。是如法比丘，随其住处，若在林中，或在伽蓝，不应共住。应生慈愍，方便示教，遣令出众，语言：‘长老！汝等不应住此。’如是三谏。是破戒人，若去者善，若不出众，如法比丘不得瞋骂，应告国王、剎利、婆罗门、毗舍、首陀及有势力者言：‘此有比丘不如法行，恒相扰乱，不令我等安心行道，惟愿检校，勿令侵恼。’而彼国王、剎利，乃至聚落主等，应当治之，驱逐令出。若彼剎利王等，取彼破戒比丘饮食财物而不驱遣者，如法比丘亦不应瞋，莫贪住处及资生等，默然舍去，更求余处无难之所，若在山林窟中，或阿兰若地，随其静处，就彼而住。”云：“摈出者，谓对俗人倒说四事，广如律文。又如随戒中，污家恶行，倒乱佛法，污他俗人净善之心，以非为是，故须遣出本处，折伏治之，使世俗识非达正，无复疑惑。此之过罪，人多有之，特须禁断。”《资持记》云：“摈出者，，因阿湿卑、富那婆娑二比丘污家恶行为缘，故制羯磨罚已，驱出当界，故得名也。”《释氏要览》云：“《瑜伽论》云：‘驱摈由三因缘：一、为护他故；二、彼不堪为上法器故；三、彼能令僧无威德故。’问：今僧中，有先驱出人，后却容入，未知可耶？答：亦有此理。何者？《瑜伽论》云：‘犯下中品过，为教诫余者，权时驱摈，后还摄受。若犯上品过罪，应可驱摈，尽寿不与共住。’”《十诵律》云：“宾头卢颇罗堕座上伸手取树提居士栴檀钵，世尊诃责云：‘何名比丘为赤裸外道物木钵故，于未受大戒人前现过人圣法。’诃责已，语颇罗堕：‘尽形寿摈汝，不应此阎浮提住。’宾头卢受佛教已，头面礼佛足，右绕还自房，所受僧卧具床榻尽以还僧，持衣钵入如是定，于阎浮提没，瞿耶尼现。”又见〈〉处。迦叶命优波离摈阿难，见〈〉处。兴化摈克宾出院，又见〈维那〉处。忠曰：“中有舍摈出羯磨法，大抵随顺行五事。〈默摈〉处笺。一一如法者，应与舍，是名舍摈。”
        </desc>
    </Doc>
    <Doc>
        <title>摈罚</title>
        <desc>即摈出也。云：“或盗窃常住，住持依公摈罚。”</desc>
    </Doc>
    <Doc>
        <title>秉拂</title>
        <desc>详录。秉拂五头首，见〈职位类〉。</desc>
    </Doc>
    <Doc>
        <title>秉拂牌</title>
        <desc>云：“秉拂人令行者僧堂前挂秉拂牌。”</desc>
    </Doc>
    <Doc>
        <title>秉拂侍者</title>
        <desc>旧说曰：“圣僧侍者任之，而无其班位，故立方丈侍者下位。”云：“秉拂侍者同方丈侍者出座下问讯。”</desc>
    </Doc>
    <Doc>
        <title>秉拂五头首</title>
        <desc>
            前堂首座、后堂首座、东藏主、西藏主、书记也。《竺仙仙和尚南禅录》：“结夏上堂，举柏树话，拈云：‘赵州拏空塞空，直得天下人无出气处。莫有为众竭力者么？来夜问取五头首。珍重！’”《明极俊和尚建长录》：“谢头首秉拂上堂云：‘建长头首五座说法：第一座玄中玄，第二座妙中妙，第三座玄中妙，第四座妙中玄，第五座玄妙俱到。’”
        </desc>
    </Doc>
    <Doc>
        <title>秉炬</title>
        <desc>
            云：“丧至涅槃台，丧司维那俟都寺上香茶了，进前烧香，引小师拜请秉炬佛事。”旧说曰：“秉炬与下火同，然《因师集贤录》分为二。或曰秉炬语长，下火语短。又下火一人行之，秉炬数人递为之。凡立地佛事，忌语繁，唯秉炬有及数句者。秉炬佛事，语长而复数人行之，若用真火，移刻易烬，故刻木炬涂朱，拟火状，或红绵缯造花着炬首，而不点火，备更把焉。是故其语落句可言火处，或言花而已。”有弟子为师秉炬者。《普灯录》：“黄龙祖心禅师入灭，黄庭坚强得法上首死心秉炬。”详〈〉处。有子为母秉炬者。《群玉集》云：“黄檗运禅师得道之后，忽思省侍父母。一婆子出问：‘何处？’曰：‘江西。’婆曰：‘我家亦有一子在江西，多年不归。’因借宿，婆亲为洗足，运足心一志甚大，婆失记是其子。次日，运辞去，于三里外，说与乡人云：‘吾母不识山僧，但母子一见足矣。’乡人报知其母，母赶至福清渡，运已登舟，母一跌而终。运不回，但于隔岸秉炬，法语云：‘一子出家，九族登天；若不生天，诸佛妄言。’掷炬火然，两岸人皆见其母于火焰中转为男子身，乘大光明，上生夜摩天宫。后官司改福清渡为大义渡。”
        </desc>
    </Doc>
    <Doc>
        <title>柄语</title>
        <desc>
            忠曰：“山门、同门等疏小序，名柄语，盖如器有柄也。山门疏柄语，造语多一律。同门疏等柄语，有语意不同者。”瑞溪《卧云日件录》云：“普广院僧持本寺同门疏来，疏语意句不到，柄语亦冗甚。今时后生不依师授，叨作文，往往如此。”
        </desc>
    </Doc>
    <Doc>
        <title/>
        <desc>
            忠曰：“白事曰稟。”云：“维那诣书记寮通报，书记出接，维那触礼一拜，稟云：‘启建圣节，烦制疏语。’”《小补韵会》云：“稟，笔锦切。受命曰稟。《左传》：‘稟命则不威。’俗作稟，非。毛氏曰：‘今俗以白事为稟，古无此义。’”
        </desc>
    </Doc>
    <Doc>
        <title/>
        <desc>忠曰：“为养病请假者。”见〈寮假〉处。《幻住清规》云：“忽遇病缘，宜白之公界，移单屏处。乃至病或少间，当具威仪，谢直病人，归堂参假。”</desc>
    </Doc>
    <Doc>
        <title>病僧口词</title>
        <desc>云：抱病僧某，右某本贯某州、某姓，几岁给到某处度牒为僧，某年到某寺挂搭。今来抱病，恐风火不定，所有随身行李，合烦公界抄劄，死后望依丛林清规津送。年月日抱病僧某甲口词。又见《幻住庵清规》。
        </desc>
    </Doc>
    <Doc>
        <title/>
        <desc>
            玄应《众经音义》云：“钵盂，补沫切，钵多罗，又云波多罗，此云薄，谓治厚物令薄，而作此器也。钵亦近字下羽俱切。又《说文》云饭器也，又律文作釪。”云：“梵云钵多罗，此云应量器，今略云钵，又呼云钵盂，即华梵兼名。《佛本行集经》云：‘北天竺有二商主，一名帝利富婆，二名跋利迦，奉世尊麨酪蜜揣。世尊思惟：往昔诸佛悉皆受持钵器，我今当以何器受商主食？时四天王疾共持四金钵奉上，世尊不受，以出家人不合蓄此。彼四天王更将四银钵、玻璃钵、琉璃钵、赤珠钵、玛瑙钵、，悉皆不受。时北方毗沙门天王告三天王言：我念往昔青色诸天将四石器来奉我等，可用受食。时别有一天子，名毗卢遮那，白言：仁等慎勿于此石器受食，但供养如塔。当有如来号释迦牟尼出世，宜将此四石钵奉彼如来。时四天王共将四石钵奉佛。世尊念：四天王以信净心奉我四钵，若我于一人边受，余各有恨。我今总受四钵，持作一钵，次第相重，安置左手，右手按下，合成一钵，外有四唇，而说偈言：我昔功德诸果满，以发哀愍清净心，是故今四大天王，清净牢固施我钵。’”《胜天王般若经》云：“或有众生见此菩萨今始成道，或见菩萨久远成道，或见一世界四天王献钵，或见十方恒河沙世界四天王献钵，菩萨尔时度众生故，即受众钵，重叠掌中，合而为一。其诸天王各不相见，皆谓世尊独用我钵。菩萨摩诃萨行般若波罗蜜，以方便力示现此事。”忠曰：“三世佛法得道时，皆四天王上自然石钵。见《大智度论》。”《六物图》云：“梵云钵多罗，此名应器，有云体色量三皆应法故。若準《章服仪》云：‘堪受供者用之，名应器。’故知钵是梵言，此方语简，省下二字。明体者，律云大要有二，泥及铁也。《五分律》中用木钵犯偷兰罪。《僧祇》云是外道标故，又受垢腻故。祖师云：今世中有夹纻漆油等钵，并是非法义，须毁。明色者，《四分》应熏作黑色、赤色。《僧祇》熏作孔雀咽色、鸽色者如法。《善见》铁钵五熏，土钵二熏。律中听作熏钵炉等。此间多用竹烟，色则易上。明量者，《四分》中，大受三斗，姬周三斗，即今唐斗一斗。小者受斗半，即今五升。中品可知。大小之间。”宗觉律师纂注云：“此方古德传说，昔者南京有唐朝升，以日本弘安年中所定升计之，唐一升即弘安六合五勺，仍量下品五升，正得参升贰合五勺。以弘安壹升，校今宽永年中所定升，正是七合，即弘安参升贰合五勺，当宽永贰升贰合七勺五撮也。今时行事家为深防故，更增贰勺五撮，而以贰升参合为下品钵量加受之。”云：“《四分》：大钵受三斗，小者受斗半，中品可知。此斗升不定。此律姚秦时译，彼国用姬周之斗。此斗通国準用，一定不改量法。俗算有八：圭、抄、撮、勺、合、升、斗、斛，谓因增法名也。準唐斗，上钵受一斗，下者五升。”《资持记》注：“指俗法者，孙子《算经》：十粟为圭，十圭为抄，十抄为撮，十撮为勺，十勺为合，十合为升，十升为斗，十斗为斛，相因增法，示可準据云云。唐朝杂令用姬周三斗为一斗，今此俗中例用唐斗，宜準为量。”《毗尼母论》说钵中云：“齐量应者，升半已上，至二升半，是名应；不应者，不满升半，过二升半，是名不应。”颂云：“做处全无渗漏，用时开口向天。尽大地人饫饱，只图个不知恩。”《缁门警训》载大智律师〈铁钵赋〉云：“吾有铁钵，裁制合辙，斗半为量，不大不小，竹烟熏治，唯光唯洁，似二分之明珠，若将圆之皎月。清晨入聚，群心发越，黄粢倾散有若金沙，白淅高堆宛如积雪，与香积之变现无殊，比自然之天供何别？咨尔同舟，宜自括，不耕不耘，不锄不割，有生之命，自何而活？且夫口腹无厌，贪源叵竭，正念微乖，罗剎已夺，嗜一时之甘美，为万劫之饑渴。万金可受，保君未彻；杯水难堪，圣教明说。是宜五观无违，三匙有节，慎勿枉彼信施，以养秽躯；会须藉此资缘，早求自脱。”已下录禅律辨难。虎关云：“或问：禅家持木钵，律辈多生谤，如何？答曰：禅门古德知佛意，故不忌木钵耳。曰：佛意如何？曰：佛制木钵有三意：一垢，二简，三因。其垢者，木钵用已，洗濯垢秽不除，木之性尔也。盖印度俗，王臣贵族用金玉宝器，贱庶之者多用木器之不漆者。沙门法，弃宝器，若用不漆木器，垢不除，故熏瓦铁二钵而用耳。虽瓦铁不熏有垢，熏即无垢，木钵不堪熏，故制焉。其简者，天竺梵志种古来用木器，如来后出，为异也，故立瓦铁而为简也。其因者：佛在王舍城时，树提居士客从海还，持栴檀段与之。居士作檀钵，置高杙上，作是言：‘沙门、婆罗门不以梯杖能得者取。’时富楼那、迦叶、尼犍陁等诸外道，挑头皆去。宾头卢尊者现神足取钵，便示诸比丘言：‘汝等看是钵可爱。’佛种种呵责：‘云何一木钵故，现过人法？汝不应此阎浮提住。’宾头卢自此到瞿耶尼起僧坊，畜弟子，宣佛法。佛集比丘语：‘从今不听畜八种钵：金、银、琉璃、摩尼、铜、白蜡、木、石，畜者突吉罗。听二种：铁、瓦钵。’是知佛制宝物不必在木，以檀钵宝木并制众木也。“佛意若嫌八种钵，自钵何用石耶？明知制戒皆有事因，不啻木钵矣。唐朝禅门古德以谓，支那无梵志种，不必欲简异，木漆器易洗无垢，亦非檀钵三种制意，支那不干，况随方毗尼，何有拘忌？支那本朝木钵贱于铁钵矣，言其易辨而非宝者，木钵胜于铁钵矣。然此三义，且就三藏小教而言，大乘方广不必尔也。曰：‘若是瓦钵，洗已熏干，其余木钵、金银等钵，洗净无垢，即得受用。’又曰：‘复次童子！念诵人须持四种应器：木、铁、瓦、匏等钵，极须团圆，细密无缺，勿使破漏。’以此等而言，菩萨比丘，大乘正业，不必拘三藏偏轨也，禅门古德不谩立规矣。《梵网经》云：‘袈裟皆使坏色，一切国人所著衣服，比丘皆应与其俗服有异。’是亦如来简异之意也，非独钵也。服已无定色，钵何拘木乎？是以禅家持木钵，知佛意故耳矣。”忠曰：“大智海无为元公辨木钵，援《苏婆呼经》，早在虎关前。义堂《日工集》云：前代律家难禅宗木钵，曰是外道制也。时有东福无为和尚，称博洽，答曰：大藏中有《苏婆呼童子经》，听比丘蓄铁、木、瓦、匏四钵。今检极乐寺藏中有此经。尔后虎关和尚作《木钵辩》，其谤遂止。余闻净智芳庭和尚说云：近久修园院律师宗觉，覆破《木钵辨》云：支那无梵志种，不必欲简异矣。此言不然，既为简异外俗也，支那、本朝俱用木漆器，是方土风俗。今欲异于此者，何奚可畜木钵乎？”忠曰：“觉之辩爽矣。夫世尊之简异者，材兼形也。支那、日本之俗，虽通用木器材，然未曾用。其如佛制应器形者，汝若言不取形，唯取材者，彼章服田衣岂非亦为简俗耶？俗服用布材绵材，而佛徒亦着绵材布材，则何以为简异哉？但其简异在田相与非田相而已。”觉又云：“虎关引二经为凭据，然此经中唯是说持真言行者律仪，则非出家之五众通制，是则密乘不共之教典，自非修瑜伽者，孰敢依行？”忠曰：“吁觉公！何不见虎关能别语曰：‘禅家持木钵，知佛意故。止此’是以禅家语拣于汝也，又谁言汝律家自今当辍瓦铁而从吾木钵耶？世尊既听于修瑜伽者，夫到禅家专业见性者，则剧于修瑜伽，律拘言迹，禅知佛意。复次，世尊岂教修密者用不应律仪之器耶？此是佛之密意，固非博地容测矣。已二经听木钵，而余小乘律不听，则济北曰舍小乘偏轨有何咎？”觉又云：“汝若弃舍三藏，别求菩萨具足律仪，请问何者是耶？”忠曰：“噫嘻觉乎！我指桃则汝骂李，又谁言大乘行者详细行事，当舍小乘律仪而别求之耶？正今所论木钵耳，谓须舍三藏制木钵者，而依大乘听木钵者，则济北所援二经是也。又觉鼓怒于三藏偏轨之言，广明大小通戒之义，予别有辨，今不与木钵，故不繁于此。”忠曰：“传说东福开山兴法之日，泉涌寺差一僧到慧峰诘曰：‘禅家用木钵，何违佛制？请闻其说。’一众相顾，以为难酬，遂欲告圣一。时维那者出众曰：‘者般不足烦国师唇吻。’即对使曰：‘汝须回言：东福维那聊答来问，禅家十二时以此事为念，有何间工夫到噇合子边？’使回反命，闻者以为得体。忠谓鸡胤部引颂云：‘随宜覆身，随宜处住，随宜饮食，疾断烦恼。有三衣覆身，佛亦开许；无三衣覆身，佛亦许之。僧伽蓝内住，佛亦开许；界外亦许。时食，佛随许；非时午前食，佛亦许。故衣处食皆名随宜，唯言疾断烦恼。止此’準此，教律家若专证净，则瓦铁木钵应许随宜，矧破相者耶？或徒人我是非，忘本竞末，则恐扶律教主不以你餤乎瓦铁为善住威仪焉！”忠又曰：“济北和尚辨木钵太有条理，唯其言‘佛意若嫌八种钵，自钵何用石耶止此’者，失辞。夫佛自用石钵，而不听弟子蓄石钵，在《大智度论》问难决择焉，济北适遗之乎？”又《四分律》云：“瓶沙王以石钵施诸比丘，比丘白佛，佛言：‘不应畜。此是如来法钵，若畜，得偷兰遮。’”又《五分律》云：“若畜金、银、七宝、牙、铜、石钵，皆突吉罗。若畜木钵，偷罗遮。”已下辨无底。《云门偃禅师录》云：“师因吃茶次，云：‘茶作么生滋味？’僧云：‘请和尚鑒。’师云：‘钵盂无底寻常事，面上无鼻笑杀人。’”《智门祚禅师录》云：“问：‘如何是无底钵盂？’师云：‘挂向壁上。’进云：‘未审将何斋粥？’师云：‘瓦碗竹箸。’”云：“上堂曰：‘群阴剥尽一阳生，草木园林尽发萌。唯有衲僧无底钵，依前盛饭又盛羹。’”忠曰：“律家，钵无足，云无底。禅语所谓无底钵者，底脱不可盛物也，与律家无底义别。《章服仪》云：‘袈裟无领，标解脱之衣；钵盂无底，表难量之器。’《应法记》云：‘相传是庐山远师语，合云袈裟无领，非朝宗之服；钵盂无足，非廊庙之器。今又易之，难量谓无尽也。止此’可知钵制本无底，今时禅家之钵，多上阔下窄，而有环足，甚非法，好古之士宜复其正矣。”更〈钵支〉处详辨。云：“远答桓玄书曰：‘袈裟非朝宗之服，钵盂非廊庙之器。沙门尘外之人，不应致敬王者。’”传无无领、无足之字。
        </desc>
    </Doc>
    <Doc>
        <title>钵单</title>
        <desc>〈日用轨范〉云：“先展钵单，仰左手取钵安单上。”忠曰：“钵单之制，柿汁累合厚纸造之，横折三之一，更竖三折，如乙字展铺以承鐼子。展时，垂短折方在床外。”</desc>
    </Doc>
    <Doc>
        <title>钵袱</title>
        <desc>〈日用轨范〉云：“展钵之法，想念偈，然后解袱帕，展净巾覆膝，帕折转三角，莫令出单外。”</desc>
    </Doc>
    <Doc>
        <title>钵囊</title>
        <desc>
            《毗奈耶杂事》云：“佛在江猪山施鹿林中，时有苾刍手擎钵去，在路脚跌，钵堕遂破，因斯阙事，以缘白佛。佛言：‘苾刍不应手擎其钵。’便以衣角裹钵而去，废阙同前。佛言：‘应作钵袋盛去。’苾刍手携，招过如上。佛言：‘不应手持而去，应可作襻，挂膊持行；若异此者，得越法罪。’”音释：襻，普患切，衣系也。膊，伯各切，肩膊也。又《毗奈耶杂事》云：“钵袋襻，应阔作，内安氎，以线络之，勿令卷缩。”又《毗奈耶杂事》云：“佛言：‘乞食应持钵络掩盖而去。应作方尺布袋，提上两角，置钵在中，角施短襻，将行乞食，得遮尘土，复易擎持。’注：神州比来无此钵袋，下留尖角，钵不动摇，不同平巾转动流溢。作时应取布小尺二尺，宜使正方，傍边剪却衣横襻，用时极理安稳也。”《四分律》云：“手捉钵，难护持，佛言：‘听作钵囊盛。’不系囊口，钵出。佛言：‘应系。’手捉钵囊，护持。佛言：‘应作带络肩。’”《十诵律》云：“佛言：‘从今行时，不听捉杖络囊，犯者突吉罗。’佛自恣后，人间游行，有一羸瘦比丘，手捉钵行，佛知故问：‘汝何以手捉钵行？’答言：‘无物可盛。’佛言：‘从今羸瘦老病比丘，僧羯磨听捉杖络囊盛钵行。’”《碧巖录》云：“或若有个汉，信得及，把得住，不受人瞒，祖佛言教是什么热碗鸣声！便请高挂钵囊，拗折拄杖，管取一员无事道人。有一般汉，受人商量祖佛言教，如龙得水，似虎靠山，却须挑起钵囊，横担拄杖，亦是一员无事道人。”
        </desc>
    </Doc>
    <Doc>
        <title>钵拭</title>
        <desc>巾也。〈日用轨范〉云：“钵拭折令小，并匙箸袋近身横放。”云：“钵拭长壹尺贰寸。注：布一幅也。”</desc>
    </Doc>
    <Doc>
        <title>钵刷</title>
        <desc>〈日用轨范〉云：“钵刷安第二鐼子缝中，出半寸许，盛生饭。”《小补韵会》云：“刷，所劣切。《说文》：‘刮也。’《尔雅》：‘清也。’”忠曰：“刷者，小板一头圆形，漆髹，刷清钵内粒粘之器。”</desc>
    </Doc>
    <Doc>
        <title>钵位</title>
        <desc>
            见于〈被位处〉，图见〈图牌类〉。云：“大众先归钵位立定。”又〈日用轨范〉云：“或归众寮吃汤药，或茶堂经行，次第归钵位。”忠曰：“云：‘粥了，归众寮吃茶吃汤，或复被位打坐。止此’此即以〈轨范〉钵位又为被位，可知被位、钵位非别。余谓僧堂大众粥斋坐位，故谓钵位，其坐禅则谓之被位而已。但钵位分板首，被位不分板首，以为异也。”
        </desc>
    </Doc>
    <Doc>
        <title>钵位图十六板首</title>
        <desc>
            旧说曰：“被位图，平僧排僧堂图也。钵位图，蒙堂排僧堂图也。”云：“惟钵位图当分十六板。余随僧堂大小不拘。除单寮、西堂首座、勤旧，排板头外，其余并依戒腊。旧以送蒙堂者排副钵，后因争竞不排。”又与〈被位图〉交看。云：十六板首钵位图按永平〈赴粥饭法〉，圣僧侍者位在侍者最末。又云：钵位图
        </desc>
    </Doc>
    <Doc>
        <title>钵支</title>
        <desc>
            《四分律》云：“钵若不正，应作钵支。”《五分律》云：“比丘以钵盛食，着地翻之。佛言：‘听作钵支，用铜、铁、牙、角、瓦、石、竹、木，除漆树，乃至结草着下亦听。’”又作钵枝。《十诵律》云：“钵枝法者，佛听用鍮石、铜、铁、锡、白镴、瓦作，应好掌护，莫令失，更求觅，妨行道，是名钵枝法。”又作钵鈘。《僧祇律》云：“杂物者，钵、钵鈘、匙、腰带、刀子等。”盖钵支也，然字书不通支。《集韵》：鈘，语绮切，音蚁。《玉篇》：釜也。又作钵搘。云：“师因疾，有人来问疾，师不出。其人云：‘久聆和尚道德，忽承法体违和，请和尚相见。’师将钵鐼盛钵搘，令侍者擎出呈之，其人无对。”忠曰：“近来禅家钵，上阔下窄，底平有浅环足，本不倾动，又加以钵支，已为无用。余窃推之，古制下圆而无底，别有钵支，停其转动，后以钵支形直贴钵底而造。今犹有直贴钵支造，即于钵支唇处少轮起，而象钵支者。若如今制，则钵支已贴本钵，不用更造钵支承本钵，展转讹谬，有如此者。”
        </desc>
    </Doc>
    <Doc>
        <title>不断轮</title>
        <desc>
            云：“如祈晴、祈雨，则轮僧十员、廿员，或三五十员，分作几引，接续讽诵。每引讽大悲咒、消灾咒、大云咒，各三七遍，谓之不断轮。终日讽诵，必期感应，方可满散忏谢。”忠曰：“轮者，自第一引次第精修，数引终，则复第一引临场，如轮环然，故言轮。”
        </desc>
    </Doc>
    <Doc>
        <title>不腊次</title>
        <desc>即胡乱坐也。见〈胡乱坐〉处。</desc>
    </Doc>
    <Doc>
        <title>不厘务侍者</title>
        <desc>
            厘，理也。一山曰：“不治事也。”忠曰：“在侍者寮，不理侍者职，曰不厘务侍者。”《大慧年谱》云：“师三十七岁。四月抵天宁，圆悟令居择木堂，作不厘务侍者，每日同士大夫入室。”云：“师名了惠，时主雪窦席者，佛鑒无準范也。师造席下，自陈来历。范呵曰：‘熟歇去！’已而令充不厘务侍者，语之曰：‘觑不透处，只在鼻尖头；道不着时，不离口唇皮上。’”《枯崖漫录》云：“铁鞭韶禅师见密庵，六年为不厘务侍者。”〈虚堂愚和尚行状〉云：“运庵师祖赴道场，携师过霅上，剃染为不厘务侍者。”忠曰：“不厘务语，本在外书。”云：“元丰八年二月诏：诸三省御史台寺监长贰、开封府推判官、六参职事官赤县丞以上，寄禄升朝官。在京厘务者望参，不厘务者朔参。”《春明退朝录》云：“本朝视朝之制，文德殿日外朝。凡不厘务朝臣日赴，是谓常朝。”详〈〉云：“《宋朝会要》曰：‘建隆四年六月诏：河朔右地，魏为大名，分治剧邑，当用能吏，思慎厘于县务。’”
        </desc>
    </Doc>
    <Doc>
        <title>不审</title>
        <desc>
            忠曰：“不审，礼话也。其义见《僧史略》，须与〈珍重〉交看。《困学纪闻》云：‘不审，出《韩诗外传》。止此’此但原语本据，不必拘礼话。”云：“参头入方丈请住持出就坐，参头进前插香，退身归位，缓声喝云：‘参。’众低声同云：‘不审。’齐礼三拜。”又〈寮元〉云：“每日粥罢，乃至茶头喝云：‘不审。’大众和南。”《僧史略》云：“如比丘相见，曲躬合掌，口曰不审者何？此三业归仰也，曲躬合掌，身也；发言不审，口也。心若不生崇重，岂能动身口乎？谓之问讯。其或卑问尊，则不审少病少恼，起居轻利不？上慰下，则不审无病恼，乞食易得，住处无恶伴，水陆无细虫不？后人省其辞，止曰不审也，大如歇后语乎。”旧说曰：“单言不审，犹是歇语。日本禅林但合掌低头，而不审二字亦不唱，毋乃太简乎？”已下略举事证。《临济玄禅师录》云：“麻谷拽师下座，麻谷却坐。师近前云：‘不审。’”云：“举夹山语云：‘百草头上荐取老僧。’师合掌云：‘不审，不审。’”
        </desc>
    </Doc>
    <Doc>
        <title>不住拜</title>
        <desc>永平元和尚曰：“法益之时，亦有不住拜，谓礼拜而不止也，可到百千拜，是皆佛祖之会所用来拜也。”</desc>
    </Doc>
    <Doc>
        <title/>
        <desc>《篇海类编》云：“簿，去声，读如步，籍也，帐也。”《正字通》云：“簿，薄故切，蒲去声，籍也，又手版也。《周礼司书注疏》：古以简策记事，若对君，以笏记之，后代用簿。簿，今手版。”</desc>
    </Doc>
    <Doc>
        <title>财帛</title>
        <desc>中华北方丛林称副寺为财帛。见〈副寺〉处。《事文类聚》云：“户部尚书，汉置尚书郎四人，其一人主财帛委输。”</desc>
    </Doc>
    <Doc>
        <title>菜头</title>
        <desc>菜义，见〈〉处。《赵州谂禅师录》云：“师问菜头：‘今日吃生菜？熟菜？’菜头提起一茎菜。师云：‘知恩者少，负恩者多。’”</desc>
    </Doc>
    <Doc>
        <title>参榜</title>
        <desc>
            参榜，即门状也。见〈门状〉处。《翰墨大全》云：“凡榜子用白纸，阔四寸许，就中心写一行，横卷之。平常见人，添取覆两字，其余贺谢辞违，并临时于名下改之。”写榜子式云：————————————————————僧家某院住持僧某参—————————————————————
        </desc>
    </Doc>
    <Doc>
        <title>参后</title>
        <desc>晚参或放参之后曰参后，稍近薄暮也。云：“参后坐禅如常。”</desc>
    </Doc>
    <Doc>
        <title>参假</title>
        <desc>
            凡暂假者，不过十五日而再归堂，曰参假。若过十五日，则抽籍，故初出外为起单，非请假也。若归，则可再行挂搭礼，故不可言参假矣。忠曰：“今时新依栖某寺曰参假，讹也，须称挂搭。”清拙《小清规》云：“参假僧，无维那寮先请假礼者，不可免参，维那照了。”《莹山清规》云：“不请假而起单人，不可免再参假。”又云：“或为请假、参假、参禅白事，诣方丈及诸寮、首座等寮，不拘时候，必搭袈裟也。”云：“顿起乡念，且请假归乡，自此一放，都放了也，两月后再来参假，又却从头整顿。”忠曰：“过六十日再来，亦曰参假。依《清规》，非礼。”住持亦有参假。云：“‘病起云山草木秋，浮华世事谩悠悠。从来万法不为侣，何似韶阳六不收？’喝一喝，下座。”参假本世礼语。戴植《鼠璞》云：“唐文武职事官，九品以上，望朔朝；文官五品以上及两省供奉、监察御史、员外、太常博士，日朝为常参；武官三品以上，三日一朝为九参，五品以上及折沖当番，五日一朝为六参。三日不趁常参，即横行参假。时多御宣政，正衙立仗，廊餐而退。”
        </desc>
    </Doc>
    <Doc>
        <title>参前</title>
        <desc>晚参之前，此曰参前。若无晚参，则放参已前也。云：“挂念诵牌报众，参前巡廊鸣板集众。”</desc>
    </Doc>
    <Doc>
        <title>参堂</title>
        <desc>
            沙弥归堂曰参堂。堂者，谓僧堂也。云：“得度受沙弥戒已，覆住持于何日参堂。乃至至期，早粥遍食椎后，新戒参头领众入堂，圣僧前列问讯，插香，大展三拜。乃至转身住持前列问讯，从首座板起，巡堂至外堂，复归内堂中间问讯而出，然后归堂插单，随众禅诵。”
        </desc>
    </Doc>
    <Doc>
        <title>参头</title>
        <desc>
            有行者参头，见下。有四来参头，今是四来参头也。即告香、普说等，新归堂众中，推旧参，能谙礼乐人一员为参头焉。云：“每夏前告香新归堂者，推参头一人。”又云：“若大众均预告香，则首座为参头。”又〈游方参请〉云：“今时游方挂搭，初到旦过，推熟于丛林能事者一人为参头，领众至客司，具威仪，列门首右，白云：暂到相看云云。”《大慧武库》云：“慈明、瑯玡、大愚等数人辞汾阳，相让不肯为参头。汾阳云：‘此行不可以戒腊推，听吾一颂：‘天无头，吉州城畔展戈矛，将军疋马林下过，圆州城里闹啾啾。’慈明出班云：‘楚圆何人，敢当此记莂？’遂领众拜辞。”云：“师行脚时，与数僧参一老宿。问：‘五人新到，阿那个是参头？’师云：‘不怕三冬雪，惟忧午夜风。’宿云：‘平地上吃交作什么？’师云：‘言犹在耳。’宿云：‘且坐吃茶。’师云：‘吃茶即得。’”云：“一日，六人新到相看，师问参头：‘夫为上将，须是七事随身，两刃交锋作么生？’云：‘久向和尚有此一着。’师云：‘一着放过，还我草鞋钱来。’僧便喝，师便打，僧约住棒，与师一掌。师云：‘未到翠峰时，与你三十棒了也。’僧无语。师云：‘且过一边着。’却问第二僧：‘副将作么生？’僧茫然。师云：‘一状领过。’吃茶了，师把住参头云：‘适来公案，这里只恁么，堂中作么生举？’僧拟议，师打一坐具，便推出。”
        </desc>
    </Doc>
    <Doc>
        <title>参头行者</title>
        <desc>行者中，高年旧参者，首于诸行者，曰参头行者。又有四来参头，见前〈参头〉处。云：“参头行者令喝食行者报各局务，行堂前挂牌报众。”</desc>
    </Doc>
    <Doc>
        <title>参退</title>
        <desc>即参后也。云：“云云。今日庄主设饡饭，，参退，僧堂内普请吃茶去。”</desc>
    </Doc>
    <Doc>
        <title>参椅</title>
        <desc>
            忠曰：“参椅者，交椅也，脚木乂字交加，令可折叠。参亦交也。或云学者参问时，师家坐此椅，故云参椅也。”云：“凡寝堂中必设参椅，示尊师道也。”《事物纪原》云：“《搜神记》曰：‘胡床，戎翟之器也。’《风俗通》曰：‘汉灵帝好胡服，景师作胡床。’此盖其始也，今交椅是。”有交椅及椅踏图。
        </desc>
    </Doc>
    <Doc>
        <title>参状</title>
        <desc>门状又名参状。见〈门状〉处。</desc>
    </Doc>
    <Doc>
        <title>藏司</title>
        <desc>
            藏司者，藏主寮也。若呼人为藏司，则藏主是也。又见〈职位类〉。云：“法灯使知藏司。法灯偶见齐，呼曰：‘每见举祖师西来意话，藏主如何商略？’齐曰：‘不东不西。’法灯曰：‘若与么会，了无交涉。’曰：‘未审尊意如何？’法灯良久曰：‘西来有甚意？’”
        </desc>
    </Doc>
    <Doc>
        <title>藏司</title>
        <desc>忠曰：“知藏之人居处言藏司，〈藏主〉及〈知藏〉处引《备用》、《敕修》。故亦呼知藏为藏司。又见〈殿堂类〉。”云：“佛鑒指往大别。既至，职藏司。”</desc>
    </Doc>
    <Doc>
        <title>藏主</title>
        <desc>
            《备用清规》云：“藏主，掌握金文，严设几案，常备汤茶、香烛，延迎兄弟看经。初入经堂，先白堂主，同到藏司相看，送归案位，对触礼一拜，此古法也。今人物骈集，藏列东西，务在驰名，所职何事？直须宗乘洞达，圣教该通，点对出入经卷，书填残缺字画，焙拂补粘，尽心成美，亦为报佛之恩，名实无辜矣。”大藏教贰副，分庋东西，见〈殿堂类〉，遂有东藏主、西藏主。慈觉〈龟镜文〉云：“为众僧守护圣教，故有藏主。”又云：“明窗净案，古教照心，所以报藏主也。”又云：“几案不严，喧烦不息，非藏主所以待众也。”又云：“慢易金文，看寻外典，非所以报藏主也。”藏主本兄弟职。旧说曰：“昔竺仙和尚由书记转藏主，盖时乏兄弟，而藏主本兄弟职故也。”已下略录事缘。云：“法灯泰钦住上蓝院，师乃主经藏。一日，侍立次，法灯谓师曰：‘藏主！我有一转西来意话，汝作么生会？’师对曰：‘不东不西。’法灯曰：‘有什么交涉？’曰：‘道齐只恁么，未审和尚尊意如何？’法灯曰：‘他家自有儿孙在。’师于是顿明厥旨。”云：“谒圆悟，悟问曰：‘见见之时，见非是见；见犹离见，见不能及。’举拳曰：‘还见么？’师曰：‘见。’悟曰：‘头上安头。’师闻，脱然契证。悟叱曰：‘见个甚么？’师曰：‘竹密不妨流水过。’悟肯之，俾掌藏教。有问悟曰：‘隆藏主柔易若此，何能为哉？’悟曰：‘瞌睡虎耳。’”按圆悟移道林，师从焉，遂有见见之问答。乃知掌教在道林时也。云：“时笑翁和尚住灵隐，以虎丘旧职命师再尸藏事。”
        </desc>
    </Doc>
    <Doc>
        <title>槽厂</title>
        <desc>
            《六祖法宝坛经》云：“五祖云：‘这獦獠根性大利，汝更勿言，着槽厂去！’慧能退至后院，有一行者差慧能破柴踏碓。”又见〈行者房〉处。忠曰：“旧解言行者寮，非也。但是厨房边，卑贱杂务之处，行者亦当服役于此耳。”槽，《正字通》云：“音曹，《说文》：‘畜兽食器。’”《品字笺》云：“槽，草平声，刳木令空曰槽。又酒槽。又以木槽饲马，谓之马槽。”厂，《正字通》云：“音敝，屋无壁。又音昌，义同。”《篇海类编》云：“厂，昌两切，音昶，马屋，又露舍无壁。”《品字笺》云：“棚厂，薄有撑架，而覆不以瓦曰棚，虽以瓦覆而门窗不设曰厂。厂，敝也，言其厂然高旷不狭隘也。”
        </desc>
    </Doc>
    <Doc>
        <title>草单</title>
        <desc>
            云：“丛林以三月初一日出草单，方丈止挂搭。”草单式云：戒次朱书，名字墨书。又见〈〉。忠曰：“至元、元贞等，修撰《敕修清规》在此年间，故笑隐权书示例而，实可依某人受戒年历号第几年而已。余昔游一寺，仰观贴草单，题曰文明戒，盖往时文明年间草单，没意智次第写将去，素不晓文明何义。余拍同游肩语言：‘此间一众非凡。’同游怪问：‘为甚得知？’余指言：‘文明戒人犹不死，在兹，却后必可与仙真争年庚矣。’同游大笑绝倒。”
        </desc>
    </Doc>
    <Doc>
        <title>草饭</title>
        <desc>
            忠曰：“草饭者，粗饭也。”云：“更以恶草具进楚使。”注：草，粗也。《战国策》云：“左右以君贱之也，食以草具。”注：草，不精也；具，馔具。正曰草菜也。〈陈平传〉恶草具。注：去肴肉。云：“方丈备草饭，请特为汤药石。”
        </desc>
    </Doc>
    <Doc>
        <title>草贺</title>
        <desc>
            旧说曰：“草贺者，小贺也。”或曰：“草贺，权贺也。”忠曰：“入院草贺者，草草先贺也。草，略也。谓入寺次后礼繁，故且省略五侍、沙弥、喝食行者等三拜，其受全贺在开堂下座之后。”云：“裨谌草创之。”朱注：草，略也。云：“住持起身，知事全班进列，上首插香。乃至诸山及头首、勤旧进前插香，草贺毕，客头行者喝云：‘请诸山、两班勤旧就座献汤。’”
        </desc>
    </Doc>
    <Doc>
        <title>草疏</title>
        <desc>
            忠曰：“疏语多四六成之，而间有散文者，此名草疏。”云：“水叠山层擎草疏，砧清月苦立霜风。”已下略录古今草疏。九峰韶禅师请大觉住育王疏；圆庵作竺芳住道场江湖疏；见《圆庵集》。又作惟初住雪窦诸山疏；见《圆庵集》。又作岱宗住中竺京剎疏；见《圆庵集》。笑隐欣禅师请虚谷住径山江湖疏；见《蒲室集》。清拙澄禅师请明蒙山住圣福山门疏；见《清拙录》。又请梦窗住建仁疏；见《清拙录》。《袁中郎集》多草疏。又有以诗準疏宣读者。义堂《日工集》云：“建长中山入寺，以余所寄禅诗拟疏，付西藏主令读。拈云：‘镡津语脉，筠溪词源，华衮之赠，感佩何言？’盖日本以诗準疏读者，始于此。”
        </desc>
    </Doc>
    <Doc>
        <title>厕筹</title>
        <desc>
            云：“换筹洗厕，烧汤添水，须是及时。”〈日用轨范〉云：“不得多用筹子。古云：浴汤少使，筹子休拈，有者使了，以水洗之，安厕边空处。”《诸经要集》云：“《毗尼母经》云：‘若上厕，去时应先取筹草，至户前，三弹指作声，若人非人令得觉知。若无筹，不得壁上拭，不得厕板、梁杙上拭，不得用石，不得青草、土块、软木皮、软叶、奇木，皆不得用。所应用者，木、竹、苇作筹。度量法，极长一搩手，短者四指。已用者，不得振令污净者，不得着净筹中，是名上厕用筹法。’”《辍耕录》云：“今寺观削木为筹，置溷圊中，名曰厕筹。《北史》齐文宣王嗜酒淫泆，肆行狂暴，虽以杨愔为相，使进厕筹。然则愔所进者，岂即此与？”《正字通》云：“厕同厕。厕，七四切，雌去声，清也，溷厕也。谓之清者，以其不洁，当除之也。《释名》：‘杂也，言人杂厕其上也。’”
        </desc>
    </Doc>
    <Doc>
        <title>厕笐竿</title>
        <desc>〈〉云：“解绛系笐竿上。”笐义，见〈浴室笐竿〉处。</desc>
    </Doc>
    <Doc>
        <title>厕简子</title>
        <desc>
            厕筹又名厕简子。云：“南唐有国，兰若精舍渐盛于烈祖元宗之世。后主即位，好之弥笃，辄于禁中崇建寺宇，延集僧尼。后主与周后顶僧伽帽，披袈裟，课诵佛经，跪拜顿颡，至为瘤赘。亲削僧徒厕简，试之以颊，少有芒刺，则再加修治。”《江南野录》又云：“李后主亲为桑门削作厕简子，试之腮颊，少有涩滞者，再为治之。”
        </desc>
    </Doc>
    <Doc>
        <title>厕纸</title>
        <desc>
            忠曰：“天竺皆用筹，支那僧依竺法。又有间用纸者，今引用纸数证。”云：“绵竹宋尉云：‘我不信佛，唯信周孔。’宽闻之，致书晓喻。宋曰：‘此道人征异者，当试有灵不？’取书名处用拭大便，当即粪门裂，脚起不得，自唱我死。即召宽来，虽悔过，造经像，盈月便卒。”《东坡问答录》云：“东坡与佛印最厚，往来不常。一日，去访佛印，语言酬答，不觉坐久，东坡仓皇登厕，有一行者会意，便随后送些茅纸与之。东坡喜其会事，次日以一本度牒舍与披剃。一寺僧行骇然，才知其因送茅纸之有功也。”《真腊风土记》元周达观撰。述真腊国人风俗云：“凡登溷既毕，必入池洗净，止用左手，右手留以拿饭。见唐人登厕用纸揩拭者，笑之，甚至不欲其登门。妇女亦有立而溺者。可笑！可笑！”宋濂云：“尝患滞下疾，拭净不忍用厕纸，摘菽叶充之。其刻苦盖人之所不能堪。”胡应麟《甲乙剩言》云：“有客谓余曰：‘尝客安平，其俗如厕，男女皆用瓦砾代纸，殊为呕秽。’余笑曰：‘安平，晋唐间为博陵县。莺莺，县人也，为柰何？’客曰：‘彼大家闺秀，当必与俗自异。’余复笑曰：‘请为君尽厕中二事：北齐文宣帝如厕，令杨愔执厕筹，是帝皇之尊，用厕筹而不用纸也；三藏律部宣律师上厕法，亦用厕筹，是比丘之净，用厕筹而不用纸。观此厕筹、瓦砾均也，不能不为莺莺要处掩鼻耳。’客为喷饭满案。”
        </desc>
    </Doc>
    <Doc>
        <title>叉手</title>
        <desc>
            《洪武正韵》云：“叉，手相错也。今俗呼拱手曰叉手。”《事林广记》载王日休速成法云：“叉手法，小儿六岁入学，先教叉手，以左手紧把右手，其左手小指则向右手腕，右手皆直其四指，以左手大指向上。如以右手掩其胸，不得着胸，须令稍离，方为叉手法也。”云：“途中云水相逢，彼此叉手朝揖而过。”《十诵律》云：“民大居士从座起，叉手合掌白佛言：‘世尊！愿佛及僧受我舍宿。’佛默然许之。”《佛说方等般泥洹经》曰：“佛告阿难：‘汝为空无菩萨自西方乐园世界来者。叉十指，说是偈言：其雄根为寂定，空无出大光明。我为勇猛叉手，为师子大吼礼云云。’佛告阿难：‘汝用是叉手功德，我般泥洹已后六月中，当独作佛，天上天下人皆当稽首向汝作礼云云。如来今现在，若泥洹后，以直心无谀谄之意，一心叉手向说法者，诸佛天中天，皆当授其决，及少功德者，皆当具足得是法，何况乐喜无瑕秽者？’”忠曰：“须知此经所谓叉手者，舍妄心收归一真法界者，故其功德如经所说。”云：“岂有知其无成，而但萎腇咋舌叉手从族乎？”云：“有僧问讯，叉手而立，师云：‘太俗生！’其僧便合掌。师云：‘太僧生！’”忠曰：“合掌，西竺之法。叉手，本中华古法，为俗礼，故南泉以为太俗生。”旧说曰：“凡进退法，进前叉手，退后合掌，是其通式也。”
        </desc>
    </Doc>
    <Doc>
        <title>插单</title>
        <desc>初厕众插单位于僧堂众僧之间也。云：“归堂插单，随众禅诵。”详〈参堂〉处。又移单位亦曰插单。云：“如缺前堂，住持别日上堂白众：‘请转前板插单唱食。’”</desc>
    </Doc>
    <Doc>
        <title>插香</title>
        <desc>插瓣香于炉也。云：“住持就座，副参递大香一片与参头，同众问讯、插香，各大展三拜。”</desc>
    </Doc>
    <Doc>
        <title>茶鼓</title>
        <desc>
            见〈法鼓〉处。云：“茶鼓长击一通，侍司主之。”忠曰：“祖忌献茶汤时鸣之，又茶礼、汤礼鸣之，故言茶鼓。”云：“请客侍者具状，诣客位，插香拜请特为汤，乃至寝堂钉挂帐幕，排照牌，设特为光伴位，鸣鼓，行礼。”又〈专使特为新命煎点〉云：“俟折水出，鸣鼓。”又〈山门特为新命茶汤〉云：“斋退，鸣鼓集众，知事揖住持入堂云云。”又〈方丈特为新旧两序汤〉云：“烧香侍者预排照牌，至时鸣鼓，客集。”又〈方丈特为新挂搭茶〉云：“至日斋罢，鸣鼓集众，侍者揖入。”又〈方丈小座汤〉云：“寝堂钉挂排位，秉烛装香毕，客头行者覆侍者，次覆方丈，鸣鼓。”忠曰：“所谓鸣鼓，皆是用茶鼓也。”旧说曰：“头首秉拂得借茶鼓以代法鼓，盖恐滥住持上堂也。”
        </desc>
    </Doc>
    <Doc>
        <title>茶话</title>
        <desc>《永觉晚录》有晚间师学问答，次师说法，名曰茶话。</desc>
    </Doc>
    <Doc>
        <title>茶礼</title>
        <desc>
            云：“院门特为茶汤，礼数殷重，受请之人不宜慢易。”又见〈汤礼〉处。忠曰：“禅林茶汤礼，诸清规具在，不用烦记。今录朝廷所讲，使知有所本。”《梦溪笔谈》云：“百官于中书见宰相，九卿而下，即省吏高声唱一声，屈躬趍而入，宰相揖。及进茶，皆抗声赞唱，谓之屈揖。待制以上，见则言请某官，更不屈揖。临退仍进汤，皆于席南横设百官之位，升朝则坐，京官已下皆立。后殿引臣寮，则待制已上宣名拜舞，庶官但赞拜，不宣名，不舞蹈。中书略贵者，示与之抗也，上前则略微者杀礼也。”又云：“礼部贡院试进士日，设香案于阶前，主司与举人对拜，此唐故事也。所坐设位，供帐甚盛，有司具茶汤饮浆。”
        </desc>
    </Doc>
    <Doc>
        <title>茶寮</title>
        <desc>《焦竑类林》云：“僧寺茗所曰茶寮。”</desc>
    </Doc>
    <Doc>
        <title>茶末</title>
        <desc>
            云：“不得包藏茶末。”忠曰：“细末茶也。言不可未行汤已前，包末茶而怀之也。”旧解为茶前果子，可笑！《文公家礼》云：“古人饮茶用末。所谓点茶者，先置末茶于器中，然后投以滚汤。”详〈点茶〉处。《云门偃禅师录》云：“因园头请师吃茶，师云：‘你若煎茶，我有个报答你处。’园头云：‘请师报答。’师云：‘多着水，少着末。’”
        </desc>
    </Doc>
    <Doc>
        <title>茶汤</title>
        <desc>
            忠曰：“凡佛前、祖前、灵前，每日供茶汤为恒礼。”宋刘敬叔《异苑》云：“剡县陈务妻，少与二子寡居，好饮茶茗。宅中先有古冢，每日作茗饮，先辄祀之。二子患之曰：‘古冢何知？徒以劳祀。’欲掘去之，母苦禁而止。及夜，母梦一人曰：‘吾止此冢二百余年，谬蒙惠泽，卿二子恒欲见毁，赖相保护，又飨吾佳茗，虽泉坏朽骨，岂忘翳桑之报？’遂觉，明日晨兴，乃于庭内获钱十万，似久埋者，而贯皆新。提还告其儿，儿并有惭色，从是祷酹愈至。”
        </desc>
    </Doc>
    <Doc>
        <title>茶汤榜</title>
        <desc>
            《文体明辩》云：“张于食所者，曰茶汤榜。”详〈道场榜〉处。云：“库司会两序勤旧茶，议发专使修书、制疏、茶汤榜，专使署名。请书记为之。如缺书记，择能文字者分为之，用绢素写榜。”解者曰：“山门疏及茶汤榜，书记作之。分为之者，一人作茶榜，一人作汤榜也。”忠曰：“新住持茶汤榜，有入寺前者，有入寺后者。”云：“茶汤榜张于堂外两侧。”是即专使与请疏共持去，于新命本居处设煎点时所张也。又云：“茶汤榜预张僧堂前上下间。”是即新命入寺之后煎点所张也。
        </desc>
    </Doc>
    <Doc>
        <title>茶汤会</title>
        <desc>曰：“春风吹落碧桃花，一片流经十万家。何似飞来峰下寺，相邀来吃赵州茶。”</desc>
    </Doc>
    <Doc>
        <title>茶汤问讯图</title>
        <desc>见〈经柜图〉处。忠曰：“众寮一切茶礼、汤礼、炉前三巡问讯等图也。”众寮结解点汤行礼图</desc>
    </Doc>
    <Doc>
        <title>茶堂</title>
        <desc>
            茶堂必在法堂后，寝堂前也。今之茶堂，元是方丈也，住持行礼之处。芙蓉道楷禅师唯置一茶堂，自去取用。详〈〉处。云：“斋退鸣鼓，特为茶，或就法堂，或茶堂，首座相伴，特为参头，有饭。”。章》云：“大于和尚，与南用到茶堂，见一僧近前不审云云。”又《。章》云：“师下堂，参第一座，乃至于言下顿省，礼谢退于茶堂，悲喜交盈。”云：“师一日在茶堂内坐，南泉下来问：‘定慧等学，明见佛性，此理如何？’师云：‘十二时中不依倚一物云云。’”《鼓山神晏国师录》云：“师见保福共僧在茶堂说话，师云：‘莫葛藤。’保福云：‘葛藤即不得，商量佛法还得也无？’师作掴势。保福云：‘过在什么处？’师又行一掴。”《玄沙备禅师广录》云：“一日，僧问讯云云。师云：‘你适来从什么处来？’云：‘某从茶堂里来。’师云：‘你今若去，也从茶堂里去，因什么不识去来？’”《大慧杲禅师录》：“岁节秉拂云：‘今日一队奴仆在茶堂里村歌社舞，弄些神鬼。’”
        </desc>
    </Doc>
    <Doc>
        <title>茶头</title>
        <desc>茶头在诸寮舍，或曰即茶头行者也。云：“呈纳状讫，受特为人，令本寮茶头递付供头，贴僧堂前下间。”解者曰：“此是后堂寮茶头行者。”</desc>
    </Doc>
    <Doc>
        <title>茶头行者</title>
        <desc>茶头在四寮，库司、头首、单寮、蒙堂。见〈〉处。故茶头行者亦可在四寮。又见〈茶头〉处。云：“每日粥罢，令茶头行者门外候众至，鸣板三下。”</desc>
    </Doc>
    <Doc>
        <title>茶筅</title>
        <desc>
            《字汇》云：“筅，同筅。筅，苏典切，音鲜。筅帚，饭具。”《正字通》：“为筅与筅别。止此”然则筅俗用，正作筅。《文公家礼》云：“茶筅之制不见于书传，惟元谢宗可有咏茶筅诗，味其所谓‘此君一节莹无瑕，夜听松风漱玉华，万缕引风归蟹眼，半瓶飞雪起龙牙’之句，则其形状亦可仿佛见矣。或谓茶筅即蔡氏《茶录》所谓茶匙，非是。”陆羽《茶经》有茶具十六事，其中有归洁注云：“竹筅帚也。”宋徽宗《大观茶论》云：“茶筅以觔竹老者为之，身欲厚重，筅欲疏劲，本欲壮而末必眇，当如剑瘠之状。盖身厚重则操之有力，而易于运用。筅疏劲如剑瘠，则击拂虽过，而浮沫不生。”《渔隐丛话》云：“韩子苍谢人寄茶筅子诗云：‘看君眉宇真龙种，犹解横身战雪涛。’卢骏元亦有此诗云：‘到底此君高韵在，清风两腋为渠生。’皆善赋咏者，然卢优于韩。”
        </desc>
    </Doc>
    <Doc>
        <title>茶状</title>
        <desc>
            旧说曰：“请于茶之状子也。”云：“请客侍者预依戒次具茶状、备卓袱，笔砚。告香罢，列法堂下间请茶，各佥名。”又〈方丈特为新挂搭茶〉云：“次日库司、客头行者依戒单字名具茶状，列众寮前，请佥名。书云：某甲敬依来命。”新挂搭茶状式云：新挂搭库司头首式云：新挂搭座列名头首当列名止于知客，就照堂，余同前。
        </desc>
    </Doc>
    <Doc>
        <title>衩袒</title>
        <desc>
            衩衣又言衩袒。《康熙字典》云：“袒，音但，《仪礼》注：袒，左免衣也。”云：“古云：衩袒不许登殿，草履莫践法堂。”〈日用轨范〉云：“古云：衩袒登溷，草履游山，莫践法堂，回互耆旧。”云：“清晨烧香，食罢，便可岸巾衩袒。”旧说曰：“义堂信和尚曾观唐画人形，屏开衣衿于背后，曰：此所谓衩袒也。谓胸前襟迫吭，似叉字，亦有袒容，故曰衩袒，乃懒放之貌。俗言钱持颈，盖悬钱于颈者，屏襟以肤受，防损衣也。”
        </desc>
    </Doc>
    <Doc>
        <title>衩衣</title>
        <desc>
            云：“衩衣登殿，草履游山，莫践法堂，回互耆旧。”忠曰：“殿字恐讹，当作厕。”《入众日用》全引此。〈永平众寮清规〉云：“寮中兄弟在案头之时，见他人来，先下床立地，或着衣，或衩衣，须随来者之仪，或问讯或触礼。”云：“后夜晡时，不挂袈裟，但坐禅耳。晡时衩衣入堂，就单位，出蒲团，而用坐禅，未展单矣。或者有半展单之古法，脱衩衣，叠安被上，而坐禅矣。”《篇海类编》云：“衩，楚懈切，音瘥，衣衩也。《博雅》，谓之褛衩。又丑亚切，音诧，注同。”，《篇海》音梢，衣衽。，音登，毛带也。褛，音娄，裳际也。《正字通》云：“衩，旧注：楚懈切，音瘥。引《博雅》，谓之褛衩。又衣袒也。按亵服，谓之衩衣。唐僖宗乾符元年，王凝、崔彦昭同举进士。凝先及第，尝衩衣见彦昭。宋太祖召窦仪，入禁闱问事。仪行至屏障间，觇见上衩衣，因却退。中官趣出见，仪曰：‘圣上衩衣，必未知仪来。’但奏云：‘宣到翰林学士窦仪。’太祖闻之，起索衫带着，后方召见之。据此说，，读若咤，旧本音训并非。”忠曰：“衩衣义，自古欠分晓，近及《正字通》来，一埽旧滞矣。”窦仪事，见《代醉编》。《康熙字典》云：“衩，《唐韵》、《集韵》、《韵会》楚懈切，差去声。《玉篇》衣衩也，又《篇海》衣袒也。又《类篇》楚嫁切，音汊，义同。”《山堂肆考》云：“宋张文定公安道，平生未尝不衣冠而食。尝暑月，与其婿王巩同饭，命巩褫带而已，衫帽自如。巩不敢，公曰：‘吾自布衣诸生遭遇，至此一饭，皆君赐也。享君之赐，敢不敬乎？子自食某之食，虽衩衣可也。’”衩，音瘥。
        </desc>
    </Doc>
    <Doc>
        <title>差拨</title>
        <desc>
            忠曰：“又作差发，差役人发命令也。”《品字笺》云：“差，初皆切，差遣役使也。”《篇海类编》云：“拨，转之也，发也。”云：“差拨使令，赏罚惟当。”又〈〉云：“库司预分付监作行者辨柴化亡，差拨行仆。”云：“库司知事预前差拨行者。”云：“必无肯就招者，势须差拨。”《敕修清规》卷首圣旨云：“不拣甚么，差发休当。”
        </desc>
    </Doc>
    <Doc>
        <title>差单</title>
        <desc>旧说曰：“差单者，差帐也。”云：“每日堂司行者将轮差僧簿，须预先一日请住持、头首、众僧各书双字名，佥押，量众多少，依戒具写差单，排定日分，周而复始。”差单式云：用白纸书。</desc>
    </Doc>
    <Doc>
        <title>差定</title>
        <desc>
            《丛林盛事》云：“混融然有小师大骥者，淳熙间，住衢之灵曜，时朝廷方行役法，二浙江淮处并差定，骥乃纠率衢、婺、处三州僧尼道士，造朝免之。今天下僧由此获安，不为国家之差役者，盖骥之力耶！”云：“收租，掌纳官吏以限外欠数，差定其罚。”又云：“铜钱，阑出江南塞外及南蕃诸国，差定其法，至二贯者徒一年，五贯以上弃市，募告者赏之。”《经国大典注解》云：“差定：差，择也，言差任也；定，安也。”
        </desc>
    </Doc>
    <Doc>
        <title>柴头</title>
        <desc>
            《人天宝鑒》云：“大隋真禅师示众曰：‘诸禅德！老僧行脚时到诸方，多是一千，少是三百众，在其中经冬过夏，未省时中空过，向沩山会里做饭七年，洞山会中做柴头三年，重处即便先去，只是了得自己，时中干他人甚么事？’”忠曰：“《光明藏》言洞山负薪者是也。”见〈饭头〉处。云：“曾在投子作柴头，投子吃茶次，谓师曰：‘森罗万象总在者一碗茶里。’师便覆却茶，云：‘森罗万象在什么处？’投子曰：‘可惜一碗茶！’师后谒雪峰和尚，雪峰问：‘莫是章柴头么？’师便作轮椎势，雪峰肯之。”
        </desc>
    </Doc>
    <Doc>
        <title>柴枝</title>
        <desc>云：“主丧领众两两排行送丧，左右分雪柳、柴枝，毋得挨肩交语。”旧说曰：“中巖曰：‘柴枝，助火化之义。’”</desc>
    </Doc>
    <Doc>
        <title>禅板</title>
        <desc>
            旧说曰：“禅板者，坐禅时安手或靠身器也。”《临济玄禅师录》云：“师一日辞黄檗，檗问：‘什么处去？’师云：‘不是河南，便归河北。’黄檗便打，师约住，与一掌。黄檗大笑，乃唤侍者：‘将百丈先师禅板、机案来。’师云：‘侍者！将火来。’黄檗云：‘虽然如是，汝但将去，已后坐却天下人舌头去在。’”颂云：“要成片段工夫，须是全身倚靠。虽然只见一边，未许睦州担荷。”忠曰：“禅板者，倚版也，上头穿小圆穴，此名向上一窍。盖此穴贯索，缚着绳床背后横绳，令板面斜，以靠身也。希叟颂意可见，然今时夏月，横安膝上，定印乎其上，或支颐，与助老同用而已。复别有倚板，余于一古寺见中峰和尚禅板之模，长壹尺七寸八分，阔壹寸九分余，厚参分半，上有小窍，一面镌‘万法归一，一归何处’，乃峰亲书之模也。别有小板，即所谓倚板，长壹尺八寸，阔三寸九分，厚三分余，上下施窍，盖是禅板本制。而其上下穴，一贯索缚着床面横绳，一贯索缚着床底横绳，其板之斜势，令起倒得称意焉。今之禅板，概阔不过贰寸，则不便安躬，但可手携耳。”
        </desc>
    </Doc>
    <Doc>
        <title>禅带</title>
        <desc>
            忠曰：“修禅定时，以带绕束腰，便于澄虑矣。”《五分律》云：“诸比丘广作禅带，以是白佛，佛言：‘不应过人八指。’诸比丘复狭作禅带，以是白佛，佛言：‘不应减五指。’诸比丘复作杂色禅带，以是白佛，佛言：‘应一种色作，若杂种色，应浣坏色，然后听畜。’”
        </desc>
    </Doc>
    <Doc>
        <title>禅带</title>
        <desc>《释氏要览》云：“禅带，此坐禅资具也。经云：用韦为之。熟皮曰韦。广一尺，长八尺，头有钩，从后转向前，拘两膝令不动故。为乍习坐禅易倦，用此检身助力，故名善助。用罢，屏处藏之。”</desc>
    </Doc>
    <Doc>
        <title>禅巾</title>
        <desc>忠曰：“亦是头巾，画维摩所被者。”《大休念禅师录》：“送禅巾越后守殿，仍举文殊问疾话，偈云：‘头戴禅巾居丈室，当机一默坐千差。文殊举众同声赞，天女空中雨宝花。’”</desc>
    </Doc>
    <Doc>
        <title>禅鞠</title>
        <desc>
            《释氏要览》云：“禅鞠，毛毬也，有睡者，掷之令觉。”《十诵律》说，见〈禅镇〉处。《智度论》云：“菩萨供给坐禅者衣服、饮食、医药、法杖、禅鞠、禅镇，令得好师教诏，令得好弟子受化，与骨人令观，与禅经令人为说禅法，如是等三十七助道法因缘。”
        </desc>
    </Doc>
    <Doc>
        <title>禅客</title>
        <desc>
            旧说曰：“宋国圆悟、大慧之后，禅剎例置禅客僧，大剎二人，小剎一人，择得言句三昧者。盖官人入寺，屡请升座说法，及时禅客出众问答，名之曰问禅。今丛林差禅客，此其遗风也。或禅客中有得法者，则让其主位云。”云：“僧问：‘昔日李翱登药峤，云在青天水在瓶。今日通议临宝座，乞师一句定宗乘。’师曰：‘潭上无风浪自平。’僧曰：‘还有承当处也无？’师曰：‘尔作么生承当？’僧曰：‘金乌迥出青霄外，玉兔辉时四海清。’师曰：‘不如退后看。’僧曰：‘大众证明，学人礼谢。’”忠曰：“此禅客出众作颂，又有入众语，大似今时禅客模样。而宝觉时已有之，此可以证旧说禅客事也。”云：“古之学者，盖为决疑，故有问答。初不滞于语言，近日号名禅客，多昧因果，增长恶习，以为戏剧，哗然喧笑，甚失观瞻，况举扬宗乘，端祝圣寿。”忠曰：“夫问话者，不凭佛心宗渊源，乱以口头声色，粉饰语句，或戏谑模样，欲动视听，或坐具拟棒打地，云效临济打爷，弄法之罪因莫大焉，无间之狱果难逃矣。然自拨无因果，增长此恶弊，可不痛哉！或有恶之，都禁绝问话，此亦过甚，非令法久住之计。只当止火灾，何废爨烛之用？世之师法须委悉。”又见〈〉处。《庞居士录》云：“居士因辞药山，山命十禅客相送，至门首，士乃指空中雪曰：‘好雪片片，不落别处。’有全禅客曰：‘落在甚处？’士遂与一掌。全曰：‘也不得草草。’士曰：‘恁么称禅客，阎罗老子未放你在。’全曰：‘居士作么生？’士又掌曰：‘眼见如盲，口说如哑。’”云：“倒翻一问没来由，拶得通身白汗流。梅雨打窗声沥沥，重添公案上心头。”行者亦为禅客。云：“法战场中树胜旗，话头何似问头危？古人减灶添兵处，切忌交锋蹉过伊。”又云：“问话行者智仁炷香请语，以此赠之。景定癸亥至节，虚堂老僧书于雪窦西庵。”
        </desc>
    </Doc>
    <Doc>
        <title>禅林象器笺题解</title>
        <desc>
            本书又称《禅宗辞典禅林象器笺》。日本临济宗僧无著道忠﹝～﹞撰。宽保元年﹝﹞序。明治四十二年﹝﹞刊行。本书凡二十卷，目录一卷。内容搜集百丈怀海古清规以下各清规有关禅林之规矩、行事、器物等用语，援引古书，并加作者按语，一一加以阐明详释。全书共分区界、殿堂、座位、节时、灵像、称呼、职位、身肢、丛轨、礼则、垂说、参请、执务、杂行、罪责、报祷、讽唱、祭供、丧荐、言语、经录、文疏、簿券、图牌、饮啖、服章、呗器、器物、钱财等二十九类，总计一千七百余条。可视为禅宗寺院制度之百科全书。又本书所援引之典籍，包含经、律、论、疏、僧史、禅灯史、诗偈、清规、禅家语录等内典四八四部，并经、史、子、集及中日有关佛教事相之外典著作二八六部，对所撰述条目详加考证，不偏于临济、曹洞等任何宗派，而广通一般禅林，为研究禅宗制度者极佳之参考书。道忠禅师，号无著，又称照冰堂、葆雨堂。但马﹝兵库﹞人。幼入出石﹝兵库﹞如来寺，后投龙华院竺印，复历参诸方。二十五岁，竺印示寂，乃继其席。宝永四年﹝﹞，时五十五岁，住持妙心寺，后退隐龙华院，专志于著述。延享元年示寂，世寿九十二。遗着有一百八十种，六百六十一卷，为江户时期临济宗具代表性之学僧。
        </desc>
    </Doc>
    <Doc>
        <title>禅师</title>
        <desc>
            忠曰：“称禅师有二：一、天子褒赏有德，赐徽号，称某禅师；二、凡禅僧呼前人称某禅师，通师家众僧。”义堂《日工集》云：“禅师号，自神秀号大通禅师始焉，国师之称亦起于神秀，即唐朝也。生前赐之者，宋朝大慧禅师是也。有四字者，有六字者。如今风俗好名，以多字为荣，非正论也。四字号，始于宋南渡卖师号助役，未为好事。”神秀赐号，详〈〉处。日本禅师号者：兰溪，名道隆，蜀人也。松源三世，嗣无明性。来朝为镰仓建长兴国禅寺开山。示寂之后，謚大觉禅师，是此方禅师号之始。建长第八十八主后深草帝年号以为寺名。《顿悟要门论》云：“有客问云：‘弟子未知律师、法师、禅师何者最胜？’师曰：‘夫律师者，启毗尼之法藏，传寿命之遗风，洞持犯而达开遮，秉威仪而行轨范，牒三番羯磨，作四果初因。若非宿德白眉，焉敢造次？夫法师者，踞师子之座，泻悬河之辩，对稠人广众，启凿玄关，开般若妙门，等三轮空施。若非龙象蹴蹋，安敢当斯？夫禅师者，撮其枢要，直了心源，出没卷舒，纵横应物，咸均事理，顿见如来，拔生死深根，获现前三昧。若不安禅静虑，到这里总须忙然。随机授法，三学虽殊，得意忘言，二乘何异？故经云：十方佛土中，唯有一乘法，无二亦无三，除佛方便说。但以假名字，引导于众生。’客曰：‘和尚深达佛旨，得无碍辩。’”《善住意天子所问经》云：“文殊师利言：‘何等比丘坐禅？禅师于一切法悉无所得，彼无忆念；若不忆念，彼则不修；若不修者，彼则不证。’乃至天子问：‘何等比丘得言禅师？’文殊师利答言：‘天子！此禅师者，于一切法，一行思量，所谓不生。若如是知，得言禅师。乃至无有少法可取，得言禅师。不取何法？所谓不取此世彼世，不取三界，至一切法悉皆不取，谓一切法悉无众生。如是不取，得言禅师。天子！若彼禅师无少法取，非取不取，以是义故，得言禅师。’”《楞伽经》百八问中云：“禅师以何法建立何等人？”云：“广主刘氏问：‘如何是禅师？’师乃良久，广主罔测，因署其号。”双杉元禅师上书丞相，言买师号、金环象简，不便。见《枯崖漫录》。
        </desc>
    </Doc>
    <Doc>
        <title>禅堂</title>
        <desc>
            忠曰：“僧堂亦谓禅堂，言众僧坐禅于此也。文字已出《首楞严经》云：‘若诸末世愚钝众生，未识禅那，不知说法，乐修三昧，汝恐同邪，一心劝令持我佛顶陀罗尼咒。若未能诵，写于禅堂，或带身上，一切诸魔所不能动。’”《摩诃止观》云：“身开常坐，遮行住卧，或可处众，独则弥善。”《辅行》云：“或可处众者，谓禅堂中，别处最胜，故云弥善。”云：“聪住禅堂，每有白鹿、白雀驯伏栖止。”《人天宝鑒》云：“圆觉慈法师，解行兼备，东掖虚席；能、文二师，然指请师主之。慈至，法席鼎盛。盛暑讲罢，归方丈偃息，而文适至，谓师曰：‘东掖道场，世世皆有道者主之，讲罢不在忏室，即在禅堂，未有偃卧自恣者也。’慈闻，曰：‘敢不敬命？’自后不少怠。”云：“初至鹅湖，宴坐禅堂，闻二童子戏争蒲团，其一举起云：‘你道不见，遮个是什么？’师恍然有省。”云：“发地结青茆，团团抱虚白。山花落幽户，中有忘机客。涉有本非取，照空不待柝。万籁俱缘生，窅然喧中寂。心境本同如，鸟飞无遗迹。”
        </desc>
    </Doc>
    <Doc>
        <title>禅杖</title>
        <desc>《释氏要览》云：“禅杖，以竹苇为之，用物包一头，令下座执行，坐禅昏睡，以软头点之。”《十诵律》说，见〈禅镇〉处。</desc>
    </Doc>
    <Doc>
        <title>禅镇</title>
        <desc>
            忠曰：“坐禅警睡具也。”《十诵律》云：“有比丘众中睡，佛言：‘听水洗头。’乃至若故睡不止，听以鞠掷。若故睡不止，佛言：‘听用禅杖。取禅杖时，应生敬心。云何生敬心？言以两手捉杖戴顶上，应起看余睡者，以禅杖筑，筑已还坐。若无睡者，还以禅杖着本处已坐。’诸比丘故睡，佛听用禅镇，作孔已，以绳贯孔中，绳头施纽，挂耳上去额前四指。着禅镇时，禅镇堕故睡，佛言：‘禅镇堕者，应起行。’行时来往相乱，佛言：‘应如鹅法次第行。’”略钞。云：“禅镇如笏，坐禅时镇顶，须作孔施纽，串耳上，睡时即堕地。佛言：‘一堕听舒一足，二堕舒二足，三堕应起经行。’”《释氏要览》云：“禅镇，木版为之，形量似笏，中作孔，施纽串于耳下，头戴去额四指。坐禅人若昏睡，头倾则堕，以自警。”《止观证真私记》云：“《四分抄》批云：‘禅镇者，用骨牙角者，可方一寸许，若有睡者，放着顶上。头若正时则不落，若睡时，头动则落膝上。’”
        </desc>
    </Doc>
    <Doc>
        <title>忏法</title>
        <desc>
            《释氏资鑒》云：“梁武帝妃郗氏，有三女。帝为雍州刺史，而妃薨。其性酷妒，至是化为巨蛇入于后宫，通梦于帝，求功德拯拔离苦。帝阅大藏，制《慈悲忏法》，请僧礼佛忏罪。寻化为天人，于空中谢帝，功德已得生天。帝毕世不复议立后。”《南史》云：“武德郗皇后，讳徽，齐建元末，嫔于武帝。及武帝为雍州刺史，殂于襄阳官舍，年三十二。及武帝践祚，追崇为皇后，謚曰德。后酷妒忌，及终，化为龙，入于后宫，通梦于帝。或见形，光彩照灼。帝体将不安，龙辄激水腾涌。于露井上为殿，衣服委积，常置银鹿卢金瓶灌百味以祀之。故帝卒不置后。”云：“文帝开皇元年七月，制曰：伏惟太祖武元皇帝，閑关二代，造我帝基，追仰神猷，事冥真寂，思欲崇树宝剎，经始伽蓝，增长福因，微副幽旨。其襄阳隋郡、江陵晋阳，并宜立寺一所，建碑颂德，庶使庄严宝坊，比虚空而不坏；导扬茂实，同天地以久长。所以每年至国忌日，废务设斋，造像行道，八关忏悔，奉资神灵。”忠曰：“忏悔法追荐先亡，梁隋时已见焉。”《神僧传》云：“悟达国师知玄，与一僧邂逅京师。时僧患迦摩罗疾，人莫知其异也，皆厌恶之，知玄视候无倦色。后别，僧谓知玄曰：‘子后有难，可往西蜀彭州荼陇山相寻，有二松为志。’后知玄居安国寺，懿宗亲临法席，赐沉香为座，恩渥甚厚。忽膝生人面疮，眉目口齿俱备，每以饮食喂之，则开口吞啖，与人无异。求医莫效，因忆旧言，乃入山相寻，见二松于烟云间，信所约不诬，即趋其处。佛寺焕俨，僧立于山阴，顾接甚欢。天晚止宿，知玄以所苦告之，曰：‘无伤也，山有泉，且濯之即愈。’“黎明，童子引至泉所，方掬水间，疮忽人语曰：‘未可洗！公曾读《西汉书》不？’曰：‘曾读。’‘既曾读之，宁不知袁盎杀晁错乎？公即袁盎，吾晁错也。错腰斩东市，其冤何如哉？累世求报于公，而公十世为僧，戒律精严，报不得其便。今汝受赐过奢，名利心起，故能害之。蒙迦诺迦尊者洗我以三昧法水，自此不复为冤矣！’时知玄魂不住体，急掬水洗之，其痛彻髓，绝而复苏，其疮亦旋愈。回顾寺宇，莽不复见。因卓庵其处，遂成大寺。知玄感其异，思积世之冤冤，非遇圣贤，何由得释？因述忏法三卷，盖取三昧水洗冤业之义，名曰《水忏》。”《释氏稽古略》云：“匡宗大德，讳知玄，姓陈氏。咸通四年，制署号悟达国师，总教门事。十二年五月，帝幸安国寺，赐师沉香装饰宝座，高二丈余，珍丽绝甚。僖宗中和二年，驾幸蜀，避黄巢至成都，遣御史郭遵赍玺书，召师赴行在。次年，师自成都行宫辞，还九陇山。一珠隆起于左股，楚甚，是曰人面疮。遇异僧，引水洗疮，知为晁错、袁盎冤对也。今之《水忏》三卷者，缘起于师也。师亦自知时谢，右胁安然而逝。师三学洞贯，名盖一时，世称陈菩萨。”
        </desc>
    </Doc>
    <Doc>
        <title>忏悔</title>
        <desc>
            云：“戒师云：‘汝今至诚随我忏悔。’举云：‘我昔所造诸恶业，皆由无始贪瞋癡，从身口意之所生，一切我今皆忏悔。’”《华严经疏清凉钞》云：“忏者，梵云忏磨，此云请忍；悔，即此方体是恶作，猒先过失，求请三宝忍受悔过。单云悔者，非是六释，合二即是依主。”《根本说一切有部毗柰耶音释》云：“言忏摩者，此方正译当乞容恕，容忍收谢义也。若触误前人，欲乞欢喜者，皆云忏摩。无问大小，咸同此说。若悔罪者，本云阿钵底提舍那。阿钵底是罪，提舍那是说，应云说罪。云忏悔者，忏是西音，悔是东语，不当请恕，复非说罪，诚无由致。”《毗奈耶杂事义净注》云：“忏谢，所言忏者，梵云忏摩，是谓容恕义，后人加悔，唤为忏悔，此即与说罪义不同也。”义净言“后人加悔”，不然，经律中皆有忏悔字。云：“佛告比丘言：‘汝自忏悔，于我法中能至诚如法忏悔者，便得增益。汝忏悔应生猒离心，汝比丘至诚如法忏悔，我为受之。’”云：“愿当受我诚心忏悔，令我恐惧悉得消除。”
        </desc>
    </Doc>
    <Doc>
        <title>菖蒲茶</title>
        <desc>
            云：“五月端午日早晨，知事僧堂内烧香，点菖蒲茶。”忠曰：“居家此日饮菖蒲酒，僧家以茶代之，準世礼也。”瞿佑《四时宜忌》云：“五月五日午时，饮菖蒲雄黄酒，辟除百疾，而禁百虫。”云：“《神农书》曰：‘午日以菖蒲或缕或屑泛酒，助阳气延年，以山涧九节者佳。’《笑谈录》：‘五日，菖蒲末酒服，亦解酒，痛饮不醉。’”
        </desc>
    </Doc>
    <Doc>
        <title>长板</title>
        <desc>
            忠曰：“下钵板言长板，长击三会，故名长板。日本俗讹为板通名，而称铸长板、挂长板等，非也，其通名云板也。”旧说：“以三下叠叠板为长板，其义曰三下，非但三击，以三下为一叠，叠叠击之，及住持入僧堂，其击之久长，故云长板。”忠曰：“此因击得名。”云章以斋时三下板为长板，令其声长，故云长板。详〈三下板〉处。忠曰：“此因声得名。”忠曰：“长板异说，须以《禅苑清规》为正。”云：“击厨前云板者，开大静也。次打长板者，众僧下钵也，众僧一时入堂。次打木鱼，众僧集定也，后到者更不得入堂。”又云：“打长板、木鱼之法，并轻手引声，渐渐高大，令音声调畅，然后紧慢相参，轻重相应。凡至一会，略歇少时，所贵节会分明，令听者不误。至三会杀声，徐打三下。”《校定清规》云：“长版者，火鼓后长击三会者是也，非木鱼后三下者。今丛林皆以三下板为长板，方行礼，今只随时可也。”忠曰：“三下者，三下叠叠也。行礼者，下钵也。随时者，本当火鼓后板下钵，然今时诸方例讹，不得行独故，但随时世以三下叠叠为下钵而已。”《入众日用》云：“木鱼响，不得入堂。乃至闻长板鸣，下钵。”作闻木鱼后长板鸣，下钵。云：“大版，斋粥二时，长击三通，木鱼后三下叠叠击之，谓之长板。”旧说曰：“斋粥二时十八钟后所击下钵之板，此名长板。”竺仙和尚曰：“此说非也。开静后长击三通者，名长板。”忠曰：“十八钟后鸣木鱼，次鸣三下叠叠，故知旧说依《入众》、《敕修》。竺仙本《禅苑》及《校定》，盖大开静后，火鼓三下，次长击板三通，众僧下钵，次鸣木鱼。”忠曰：“如《禅苑》以火鼓已后，十八钟已前之长击三通者，名长板下钵。然寿无量时，丛林早讹，故《入众日用》以木鱼后三下叠叠为长板。《校定》虽识其非，而循习难为辄革，故只随时焉。《敕修》亦以三下叠叠为长板，盖同《校定》意。”云：“近时有斋时闻长板鸣，知事入堂炷香展拜，巡堂一匝，请茶。”又〈新首座特为后堂大众茶〉云：“长板鸣，僧堂内巡，请茶。”
        </desc>
    </Doc>
    <Doc>
        <title>长标</title>
        <desc>忠曰：“联纸列写，故言长标。”云：“随号依价，逐件别写长标，以备唱衣时用。”</desc>
    </Doc>
    <Doc>
        <title>长跪</title>
        <desc>
            《归敬仪》云：“僧是丈夫，刚干事立，故制互跪。尼是女弱，翘苦易劳，故令长跪。两膝据地，两胫翘空，两足指拄地，挺身而立者是也。”《南海寄归传》云：“言长跪者，谓是双膝踞地，竖两足以支身。旧云胡跪者，非也。五天皆尔，何独道胡？”《释氏要览》云：“长跪，即两膝齐着地，亦先下右膝为礼。《神足无极经》云：‘月天子即从座起，更整衣服，前下右膝，叉手长跪。’《毗奈耶》云：‘尼女体弱，互跪要倒，佛听长跪。’”忠曰：“今人所为互跪者，右膝着地，右謶承尻，植左膝屈之，左謶蹈地，都无在空者，不知所谓三处翘翘为何物。如此互跪易于长跪。宁长跪可踣，互跪不可倒，翻令人疑互跪难为，长跪易为之说。”
        </desc>
    </Doc>
    <Doc>
        <title>长击板</title>
        <desc>
            忠曰：“下钵长板外，又有长击者，虽可通名长板，余长击不受长板名。”云：“方丈、库司、首座寮及诸寮各有小版，开静时，皆长击之。”又云：“众寮内外各有板：外板，点茶汤时长击之；内板，小座汤长击之。”
        </desc>
    </Doc>
    <Doc>
        <title>长老</title>
        <desc>
            云：“凡具道眼，有可尊之德者，号曰长老，如西域道高腊长呼须菩提等之谓也。”云：“始奉其师为住持，而尊之曰长老。”见〈〉处。慈觉〈龟镜文〉云：“开示众僧，故有长老。”又云：“晨参莫请，不舍寸阴，所以报长老也。”《释氏要览》云：“《长阿含经》云：‘有三长老，谓：耆年长老、年腊多者。法长老、了达法性，内有智德。作长老假号之者。。’《譬喻经》偈云：‘所谓长老者，未必剃须发。虽复年齿长，不免于恶行。若有见谛法，无害于群萌，舍诸秽恶行，此名为长老。我今谓长老，未必先出家，修其善本业，分别于正行。设有年齿幼，诸根无漏缺，此谓名长老。’肇法师云：‘内有智德可尊，故名长老。’恩法师云：‘有长者老年之德，名长老。’”《祖庭事苑》云：“今禅宗住持之者，必呼长老，正取《长阿含经》有三长老中，所谓了达法性，内有智德之人，以训领学者。”《增壹阿含经》云：“世尊说偈：‘所谓长老者，未必剃须发。虽复年齿长，不免于愚行。若有见谛法，无害于群萌，舍诸秽恶行，此名为长老。我今谓长老，未必先出家，修其善本业，分别于正行。设有年幼少，诸根无漏缺，此谓名长老，分别正法行。’”《大庄严经论》云：“诸沙弥说偈言：‘所谓长老者，不必在白发。面皱牙齿落，愚癡无智慧。所贵能修福，除灭去众恶，净修梵行者，是名为长老。’”《智度论》云：“如佛说偈：‘所谓长老相，不必以年耆。形瘦须发白，空老内无德。能舍罪福果，精进行梵行，已离一切法，是名为长老。’”《金刚经纂要》云：“长老者，德长年老。唐译云具寿，寿即是命。魏译云慧命，以慧为命。”《刊定记》：“德高曰长，年多曰老也，智慧超伦即是德。长，义也，然以慧为命者，约喻显法也。谓人身以命为本，佛法以慧为本，命尽则六根俱废，慧丧则万行不成。此约别义释长老也。若通意者，但有德业，便名长老。如云先生，未必年老矣。”《增壹阿含经》云：“阿难白世尊言：‘如今诸比丘当云何自称名号？’世尊曰：‘若小比丘向大比丘，称长老；大比丘称小比丘，称姓字。’”《十诵律》云：“佛在舍卫国，尔时，有下座比丘不恭敬唤上座，上座闻已，心不喜。诸比丘不知云何，是事白佛，佛言：‘从今不得不恭敬唤上座，若不恭敬唤上座者，突吉罗。’尔时，诸比丘不知云何唤上座，是事白佛，佛言：‘从今下座比丘唤上座言长老。’尔时，但唤长老，不便，佛言：‘从今唤长老某甲，如唤长老舍利弗、长老目犍连、长老阿难、长老难提、长老金毗罗。’”世尊称长老，却成不敬。《方广大庄严经》云：“阿若憍陈如等白佛言：‘长老瞿昙，面目端正，诸根寂静，身相光明，如阎浮金，今者应证出世圣种智耶？’尔时，世尊语五人言：‘汝等不应称唤如来为长老也，令汝长夜无所利益。’”后生亦称长老。云：“后唐庄宗请入内斋，见大师、大德总看经，唯师与徒众不看经。帝问师：‘为甚么不看经？’师曰：‘道泰不传天子令，时清休唱太平歌云云。’帝曰：‘既是后生，为甚么却称长老？’师曰：‘三岁国家龙凤子，百年殿下老朝臣。’”《联灯》作僧问。云：“远录公召东山至方丈，与语，奇之，曰：‘我老矣，不能与汝说话。近此有一后生长老，名端，我也不识他，只见他颂临济三顿棒，极是净洁。汝若信我说，必了大事。’”端，即白云守端禅师也。
        </desc>
    </Doc>
    <Doc>
        <title>长连床</title>
        <desc>
            见〈椸架〉处。云：“问：‘如何是玄？’师曰：‘今日来，明日去。’‘如何是玄中玄？’师曰：‘长连床上。’”《南海寄归传》云：“西方房迮，居人复多，卧起之后，床皆举摄，或内置一边，或移安户外。床阔二肘，长四肘半，褥席同然。”又云：“西国讲堂、食堂之内，元来不置大床，多设木枮并小床子，听讲、食时用将踞坐，斯其本法矣。神州则大床方坐，其事久之，虽可随时设仪，而本末之源须识。”
        </desc>
    </Doc>
    <Doc>
        <title>长明灯</title>
        <desc>
            云：“夜点长明灯。”《观心论》云：“长明灯者，正觉心也。觉知明了，喻之为灯，是故一切求解脱者，常以身为灯台，心为灯盏，信为灯炷，增诸戒行以为添油，智慧明达喻如灯光常然。如是觉灯，照破一切无明癡暗，能以此法转相开悟，即是一灯然百千灯，以灯续明，终无尽故，故号长明。过去有佛，名曰然灯，义亦如是。愚癡众生不会如来方便之说，专行虚妄，执着有为，遂然世间苏油之灯以照空室，乃称依教，岂不谬乎？”云：“有人问僧：‘点什么灯？’曰：‘长明灯。’曰：‘什么时点？’曰：‘去年点。’曰：‘长明何在？’僧无语。师代云：‘若不如此，争知公不受人谩？’法眼别云：‘利动君子。’”《本事诗》云：“宋考功游灵隐寺，夜月极明，长廊吟行，且为诗曰：‘鹫岭郁岧峣，龙宫隐寂寥。’第二联搜奇思，终不如意。有老僧点长明灯，坐大禅床，问曰：‘少年夜夕久不寐，而吟讽甚苦，何耶？’之问告故，僧曰：‘何不云：楼观沧海日，门听浙江潮。’之问愕然。寺僧有知者曰：‘此骆宾王也。’”《隋唐嘉话》云：“江宁县寺有晋长明灯，岁久火色变青而不热，隋文帝平陈，已讶其古，至今犹存。”《法苑珠林》云：“《五百问事》云续佛光明，昼不得灭。佛无明闇，以本无言念齐限故，灭有罪。”云：“离娄之目处闇室，或不能睹灯处之皎如也；澄公之掌在玄夜，或不能照灯在之了如也。故大雄氏以方便力救黑暗界，藉其光，诱其人。佛所有燃灯明，法所有传灯义，大抵长明灯是其蕴乎。“夫日主昼，太阳之精，中则昃，昃则没，我长明灯不没；月主夜，太阴之精，满则亏，亏则尽，我长明灯不尽。日月尚尔，况小光小明哉？要自积苦为海，举足见溺；积邪为山，举足见碍，竟不能仿佛之。或仿佛之，不克成就之，言之可为长叹！“我邑中有俊杰主此燃灯，精进成就于宝融寺经藏院。且夫兰炷爇火，吾见其盛，未见其微也；铁盆盛膏，吾见其增，未见其减也。一笼而四时长春，满室而终岁不夜，人见之一作礼，眼蒙利，再作礼，心蒙美，心眼自相照了，内外由是洞彻。“然则终日见灯，未尝不见灯；终日不见灯，未尝不见灯。夫达观者，乃如是也。意者不独于此，直上照一天、二天乃至三十三天，无门不辟，河沙善人由兹而入；直下照一地、二地，乃至一十八地狱，有狱皆开，多劫罪人由兹而出。若然者，四维上下虚空可思量而不可思量耶？我长明灯宝相功德，亦复如是。“迈之数年内愿铭颂之间，迫贱事未构，一朝染目疾，朦胧不自审从何得也。遂梦神人语迈曰：‘子于长明灯其有负乎？’迈应声而悟，悟而起，起而作颂。明日目愈，颂曰：‘见外灯长明，见内灯长明，万恶自光中灭，万善自光中生。不见一灯百千万亿灯，乃至于无穷，不见一人百千万亿人归之于大同。空即是色，色即是空，弟子作颂，允执厥中。’”
        </desc>
    </Doc>
    <Doc>
        <title>长命灯</title>
        <desc>忠曰：“长明灯也。《太平广记》引《本事诗》载骆宾王事，作长命灯，必讹写耳。”</desc>
    </Doc>
    <Doc>
        <title>长檠</title>
        <desc>忠曰：“长檠，高可五尺，上安木盏，植立铁钉而燃蜡烛，凡禅林法堂、佛殿等用之。”云：“长檠八尺空自长，短檠二尺便且光。”已下系仪物</desc>
    </Doc>
    <Doc>
        <title>长生钱</title>
        <desc>
            无尽财名长生钱。见〈无尽财〉及〈库质钱〉处。云：“住持莹公坐席未温，首敛巾盂以估于众，得钱一十万，内外道俗又得钱十万。太师魏国史公捐国太夫人簪珥以施之，合为利益长生库，以备岁时土木、钟鼓无穷之须。后五年，建大讲堂，半取其赢以助工役，实其志也。”
        </desc>
    </Doc>
    <Doc>
        <title>常住</title>
        <desc>
            云：“掌常住金谷、钱帛、米麦出入。”又〈典座〉云：“护惜常住，不得暴殄。”又〈庄主〉云：“有补常住，而消祸未萌。”又〈〉云：“常住若不滤水，罪归主执之人。”忠曰：“常住者，云：‘僧物有四种：一者常住常住，谓众僧舍宇、什物、树木、田园、仆畜、米麦等物，以体局当处，不通余界，但得受用，不通分卖，故重言常住也云云。’〈〉处，详引四种。今禅林总辖常住僧物之所，又谓之常住，所谓千年常住也。二者十方常住，三者现前现前，四者十方现前。详释如彼。”《释氏要览》云：“《增辉记》：梵云拓斗提奢，唐言四方僧物。但笔者讹拓为招，去斗奢留提，故称招提，即今十方住持寺院是也。”云：“僧问：‘无根树子向什么处栽？’师云：‘千年常住一朝僧。’”《罗湖野录》云：“明州启霞宏禅师院之山林深秀，有贵人卜葬所，亲迎柩至，宏坚卧其穴，不克丧事。郡守仇待制遣人谕之曰：‘千年常住一朝僧，长老何苦争耶？’宏曰：‘不可以一朝僧坏千年常住。’贵人亦贤者，善其言而改图。”云：“今之苾刍于所为处，动背至理，惟务恶求，如片地之不获，或多财以压之，或重势以临之，或构罪以恐之，或挟术以胜之，虽成就于一时，皆烦恼业根，岂福田利益者哉？竞以千年常住一朝僧之说为张本，殊不思千年常住茍非定慧资熏，自他兼利，必何所从而得耶？或罔其所自，是犹舍池而招明月，弃树以集众鸟，理岂然哉？”《禅林宝训》云：“妙喜曰：‘安着禅和子，不过钱谷而已。’时万庵以谓不然，计常住所得，善能撙节浮费，用之有道，钱谷不胜数矣，何足为虑？然当今住持，惟得抱道衲子为先。”《虚堂和尚径山录》有朝廷降赐度牒二十道入常住修造上堂。
        </desc>
    </Doc>
    <Doc>
        <title>常住物</title>
        <desc>
            《碧巖录》云：“洞山和尚一生住院，土地神觅他蹤迹不见。一日，厨前抛撒米面，洞山起心曰：‘常住物色，何得作践如此？’土地神遂得一见，便礼拜。”忠曰：“常住物，谓四方僧物也。”《释氏要览》云：“律有四方僧物，钞言十方常住。有师释云：四则摄彼方隅，十则该乎凡圣。谓此一住处所有之物，虽局一界，而体属十方一切僧伽。”又云：“钞云：僧物有四种：一者常住常住，谓众僧舍宇、什物、树木、田园、仆畜、米麦等物，以体局当处，不通余界，但得受用，不通分卖，故重言常住也。二者十方常住，谓如一寺中，供僧成熟饮食等，以体通十方，唯局本处。《善见律》云：‘不打钟食，犯盗罪。’今诸寺同食，食既成熟，乃打钟鼓者，此盖召十方僧故，以此物十方有分故。三者现前常住，此有二种：一、物现前；二、人现前。但此物唯施此处现前僧故。四者十方现前常住，谓亡僧轻物，施体通十方，唯局本处现前僧得分故。《大毗婆沙论》：‘问云：盗亡僧物，于谁处得根本业道？答：若已作羯磨者，于羯磨众处得；若未作羯磨者，普于一切善说法众得。’今详分亡僧物，十方来僧，在羯磨数即得，羯磨后来不得。忠曰：“所援《行事钞》在〈随戒释相篇〉。《要览》依彼文取意润删，太便于辨相，故今却引用。”又与〈〉交看。云：“佛言：‘若所用物，所谓常住僧物及与佛物，若招提僧物，彼营事比丘应当分别。常住僧物不应与招提僧，招提僧物不应与常住僧。常住僧物不应与招提僧物共杂，招提僧物不应与常住僧物共杂。常住僧物、招提僧物不与佛物共杂，佛物不与常住僧物、招提僧物共杂。’”《十诵律》云：“佛迦尸国游行，迦罗山诸比丘闻之，以僧房作四分避藏，诸客比丘诸处立，待卧具分。佛告阿难：‘约敕旧比丘言，此处僧房作四分，与四比丘，非是僧物，佛不听分僧房。’”略钞。
        </desc>
    </Doc>
    <Doc>
        <title>唱食</title>
        <desc>
            食时咒愿曰唱食，谓唱食之咒愿也。或作喝食，非也。喝食，见〈丛轨类〉。云：“俟首座唱食，至第三句将毕，转身退至立僧板头立。”云：“首座唱食，至有无字，朝龛转身，退立板头。”云：“如缺前堂，住持别日上堂白众，请转前板插单唱食。”又〈〉云：“斋粥二时，僧堂内开钵、念佛、唱食、遍食、施财、白众，皆鸣之。”
        </desc>
    </Doc>
    <Doc>
        <title>唱衣</title>
        <desc>
            云：“至期，僧堂前或法堂上下间设大众坐位，中间向里，横安长卓，置笔砚、大磬其上，鸣僧堂钟集众。乃至维那鸣磬一下，白云：‘夫唱衣之法，盖稟常规，新旧短长，自宜照顾。磬声断后，不得翻悔，谨白。’云云详彼。”又〈亡僧唱衣〉云：“扛包笼住持、两序前巡呈封记，于首座处请锁匙呈过，开取衣物，照字号次第排席上，空笼向内侧安。乃至维那解袈裟安磬中，却换挂络，堂司行者依次第拈衣物，呈过递与。维那提起云：‘某号某物，一唱若干。’如估一贯，则从一伯唱起。堂司行者接声唱，众中应声次第，唱到一贯，维那即鸣磬一下，云：‘打与一贯。’余号并同。或同声应同价者，行者喝住云：‘双破。’再唱起，鸣磬为度。堂司行者问定某人名字，知客写名上单，侍者照名发标，付贴供行者，递与唱得人，供头行者仍收衣物入笼。一一唱毕，鸣磬一下。”又唱衣阄拈法，详〈执务类〉。云：“唱衣，律：‘亡僧轻物，差一五法比丘，分与现前僧。为分不均故，佛听集众，先以言白众，和许可卖共分。’言五法者：不随爱、不随瞋、不随癡、不随怖、知得不得，亦名五德。《十诵律》云：‘卖衣未三唱，比丘益价后心悔，疑夺彼衣。疑是夺前酬价者。佛言：未三唱竟，益价不犯。’《目得迦》云：‘佛言：初準衣时可处中，勿令太贵太贱，不应待其价极方与之。若不买者故增价，犯恶作罪。’《大毗婆沙论》：‘问：命过比丘衣钵等，云何得分？答：彼于昔时亦曾分他如是财物，今时命过，他还分之。’《增辉记》云：‘佛制分衣本意，为令在者见其亡物分与众僧，作是思念：彼既如斯，我还若此。因其对治，令息贪求故。今不能省察此事，翻于唱卖之时争价上下，喧呼取笑以为快乐，误之甚也，仁者宜忌之。’”《义楚六帖》云：“《萨婆多论》云：‘估唱衣物，未三唱得益价，三唱已，不应益，众亦不得与。唱衣已，不得悔，得罪。’”《校定清规》云：“唱衣，昔世尊在日，古佛示迹，号乌波难陀比丘，好聚敛衣盂。身死之后，佛令集众，以所畜之物尽情估唱，使现前比丘观前人悭鄙，为他人所积，因兹有证二果者，对治他缘修己行。所有法衣不唱，当分留与嗣法弟子。”《大川济禅师净慈录》有因唱衣上堂。
        </desc>
    </Doc>
    <Doc>
        <title>唱衣牌</title>
        <desc>云：“荼毗后，堂司行者覆住持、两序、侍者，斋罢，僧堂前唱衣，仍报众挂唱衣牌。”</desc>
    </Doc>
    <Doc>
        <title/>
        <desc>
            忠曰：“朝者，面相向前人也。”《小补韵会》云：“朝，驰遥切，觐君之总称。又：‘耆老皆朝于庠。’注云：犹会也。《疏》云：恐有朝王之嫌，故云会，耆老聚会于乡学。”《康熙字典》云：“朝，驰遥切，音潮。：‘陪朝也。’注：臣见君曰朝。”又曰：“又同类往见亦曰朝。：‘临邛令谬为恭敬，日往朝相如。’”云：“出班上香，两序对出，向佛问讯。上香毕，两两相朝，转身归位。”又〈日用轨范〉云：“闻遍食椎，看上下肩，以面相朝揖食。”
        </desc>
    </Doc>
    <Doc>
        <title>朝参</title>
        <desc>
            早朝参禅也。〈禅门规式〉云：“阖院大众，朝参夕聚。”云：“有朝参暮请之礼，随石磬、木鱼为节度。”忠曰：“禅林朝参于粥罢。”云：“一日当参，粥罢久之，不闻挝鼓。师问行者：‘今日当参，何不击鼓？’云：‘和尚慈明出未归。’师径往婆处，见明执爨，婆煮粥。师曰：‘和尚今日当参，大众久待，何以不归？’明曰：‘你下得一转语即归，下不得，各自东西。’师以笠子盖头上，行数步，明大喜，遂与同归。”忠曰：“当参者，当五参之日也。”忠曰：“世礼言朝参者，盖入朝参谒义。”见〈五参上堂〉处。云：“颇怪朝参懒，应耽野趣长。”云：“今朝参外，不得一睹天颜。”
        </desc>
    </Doc>
    <Doc>
        <title>朝立</title>
        <desc>忠曰：“立为敬，〈揖坐〉处详说。朝立者，向佛祖及灵位立也。”云：“住持升座，乃至下座，诣灵位前朝立。”</desc>
    </Doc>
    <Doc>
        <title>朝坐</title>
        <desc>
            忠曰：“朝坐者，面于前人坐也，与朝立之朝同义。譬如新命辞众茶汤，东序、西序同面于新命坐是也。”云：“中敷高座向内，首座向外，摄居主位，西堂、勤旧分手光伴，东、西序两边朝坐。”朝坐图
        </desc>
    </Doc>
    <Doc>
        <title>臣僚拈香</title>
        <desc>忠曰：“开堂为官僚拈香，亦叶县神鼎为始。”《神鼎諲禅师录》：“祝圣香次，云：‘第二炷香，为府主学士、合郡尊官，伏愿长光佛日，永佐明君。’”</desc>
    </Doc>
    <Doc>
        <title>撑天柱</title>
        <desc>凡殿堂正面左右二露柱，此谓撑天柱。</desc>
    </Doc>
    <Doc>
        <title>承准</title>
        <desc>云：“客头行者某承準。”忠曰：“承受堂头命，而依準其所命也。”《居家必用》云：“承受纳其事也。”又云：“準，法则也。”</desc>
    </Doc>
    <Doc>
        <title>持钵</title>
        <desc>
            忠曰：“乞食于城市曰持钵。”云：“临济持钵到一婆子门前云：‘家常。’婆子开门云：‘太无厌生。’济云：‘饭犹未曾得，何责人无厌？’婆子闭却门。”云：“师初见南院，不礼拜，便问曰：‘入门须辨主，端的请师分。’乃至南院曰：‘三十年住持，今日被黄面浙子上门罗织。’师曰：‘和尚大似持钵不得，诈道不饑。’”又〈漳州罗汉和尚章〉云：“始于关南常禅师拳下悟旨，乃为歌曰：‘咸通七载初参道，乃至从兹蹬蹬以碣碣，直至如今常快活。只闻肚里饱膨脝，更不东西去持钵。’”云：“一日，自临川持钵归，值泐潭景祥晚参，有云：‘一叶飘空便见秋，法身须透闹啾啾。’宣闻领旨。”《大慧武库》云：“叶县省和尚，严冷枯淡。浮山远参。乃至省一日见远独于旅邸前立，乃云：‘此是院门房廊，你在此住许多时，曾还租钱否？’令计所欠追取，远无难色，持钵于市，化钱还之。”云：“回观此山，食指既多，常住不给，不忍坐视，发心为众持钵。余嘉其志不凡，临行欲语，故书此以赠之。”云：“闻声悟道鸟投笼，只么无闻道未充。利剑拂开悭吝穴，全身辊入是非丛。脚头脚尾无虚弃，山北山南有路通。一笑归来能事毕，真金百炼见全功。”《金刚般若经》云：“尔时，世尊食时着衣持钵，入舍卫大城乞食。于其城中，次第乞已，还至本处。”《首楞严经》云：“阿难！汝常二时众中持钵，其间或遇酥酪醍醐，名为上味。于意云何？此味为复生于空中？生于舌中？为生食中？”广说。云：“出家之人，本资行乞，戒律昺然，无许自立厨帐并畜净人者也。今既取足寺内，行乞事断，或有持钵到门，便呼为僧徒鄙事下劣。既是众所鄙耻，莫复行乞。悠悠后进，求理者寡，便谓乞食之业不可复行。白净王子，转轮之贵，持钵行诣，以福施者，岂不及千载之外凡庸沙门，躬命仆竖，自营口腹者乎？”
        </desc>
    </Doc>
    <Doc>
        <title>持净</title>
        <desc>
            忠曰：“净头又名持净。”云：“如玄沙和尚，精持头陁苦行，日间开畲种粟，引水灌蔬，夜间勤于香灯，持净扫地。”云：“佛鑒奉诏登径山，因再参焉，命掌法藏。既复，自惟曰：‘宴安鸩毒，茍劳身利众，何为不勉？’持净一年，拂垢涤秽，皆躬为之。佛鑒亟称于众，遂延为第二座。”清拙澄禅师住建长时，请持净偈云：“妙喜宝峰持净日，隐之灵隐结缘时，芳尘郁郁今如昔，直下承当者是谁？”云：“执持粪器，着弊垢衣，入净入秽，入水入泥。日用常行三昧，发挥古德风规。赵州东司头不说佛法，狼藉不少；湛堂指甲上放光动地，诚不自欺。生苕帚，破粪箕，得便宜是落便宜。这般标致谁相似？灵鹫山中有隐之。”云：“银甲纤纤剪断时，黄金殿上掘东司，一筹不获翻身去，秃帚拈来好画眉。”虎关略云：“汉也少年誓持净，胸怀不干高下职，土灰堆器似丘陵，波浪鼓槽如溟渤。卢公何处惹尘埃？神秀时时勤拂拭。夜灯焰长常耿晖，晨香烟细恒馥郁。谁言此所幽阴地？何知变作光明国？谁言此所臭秽地？何知熏作芝兰室？三回引出赤钧天，一推推倒悟瓦塔，应识寺圊真法场，不与俗间溷厕匹。鹙子婆罗潜坚信，赵州文远工斗劣。巍峨乳峰百世师，突兀凌霄万人杰。道价盛起洞明争，赞叹不及衡梅谪。二老在众共于斯，奚翁宝峰李灵岳。想汝要透祖师机，岂必敢学淮南迹？”奚翁，大慧奚氏。李，雪窦显，李氏。灵岳，灵隐也。义堂《日工集》云：“康永元年壬午，十八岁，复参梦窗，挂名天龙，发心持净者一年。国师一日窥见余躬自洗涤厕牏，用爪甲清除秽污，感其精勤，乃命侍于汤药，而职未满，俾迁于侍司。”
        </desc>
    </Doc>
    <Doc>
        <title>持斋</title>
        <desc>
            旧说曰：“儒佛取斋义有异，儒氏则欲先祖来歆，故齐心也，佛氏则过日中不食也。”《小补韵会》云：“经传斋字多作齐。”《洪武正韵》云：“古单作齐，后人于其下加立心，以别之。”《请观音经智者疏》云：“斋者，齐也，齐身口业也。齐者，只是中道也，后不得食者，表中道法界外，更无别法也。中前得啖而非正中，此得明表前方便。但似道之中，得有证义，故得啖也，亦是表中道法界外有法也。”智圆《阐义钞》云：“齐身口业者，〈祭统〉云：‘齐之为言齐也。齐不齐以致齐者也。是故君子非有大事也，非有恭敬也，则不齐。不齐则于物无防也，嗜欲无止也。及其将齐也，防其邪物，讫其嗜欲，耳不听乐。’今释氏以不过中食为齐，亦取其防邪讫欲，齐不齐之义也。《毗罗三昧经》云：‘早起诸天食，日中三世佛食，日西畜生食，日暮鬼神食。’佛制断六趣因，令同三世佛故。今约理解，故云齐者，只是中道。后不得食者者，即佛制中后不得食也。今表初住初地圆证中道，心外无法，如中后不得食也。中前得啖者，佛制中前非正食，皆得啖之。”《释氏要览》云：“斋，《起世因本经》云：‘乌脯沙陁，隋言增长。’谓受持齐法，增长善根，故佛教以过中不食名斋。”《翻译名义集》云：“《毗婆沙论》云：‘夫斋者，以过中不食为体，以八事助成斋体，共相支持，名八支斋法。’”又云：“《处处经》：‘佛言：中后不食有五福：一、少淫；二、少睡；三、得一心；四、无有下风；五、身得安稳，亦不作病。’”《杂譬喻经》云：“佛言：‘一日持斋，有六十万岁粮，复有五福：少病身安、少睡、少淫、得生天、识宿命。’”云：“师曰：‘非但步影为斋，日影不过午。能无缘无观，即真斋也。无所缘，无能观，是为境观俱亡。’”步影，《善见律》云：“受戒已，应步影。步影者，正立住，取住脚为初，随身影长短步影。步影竟，教其时。其时者，或冬时，或春时，或夏时。”云：“颜回曰：‘吾无以进矣，敢问其方。’仲尼曰：‘斋，吾将语若。有而为之，其易耶？易之者，皞天不宜。’颜回曰：‘回之家贫，唯不饮酒，不茹荤者数月矣。若此，则可以为斋乎？’曰：‘是祭祀之斋，非心斋也。’回曰：‘敢问心斋？’仲尼曰：‘若一志，无听之以耳而听之以心，无听之以心而听之以气。听止于耳，心止于符。气也者，虚而待物者也。唯道集虚。虚者，心斋也。’”又见〈〉处。
        </desc>
    </Doc>
    <Doc>
        <title/>
        <desc>
            《南海寄归传》云：“西方食法，唯用右手，必有病故，开听畜匙。其箸则五天所不闻，四部亦未见，而独东夏共有斯事，俗徒自是旧法，僧侣随情用否。箸既不听不遮，即是当乎略教，用时众无讥议，东夏即可行焉。若执俗有嗤嫌，西土元不合捉，略教之旨，斯其事焉。”《西域记》云：“食以一器，众味相调，手指斟酌，略无匙箸，至于老病，乃用铜匙。”云：“遐寻西天竺之佛仪，如来及如来弟子右手抟饭而食，未用匙箸，佛子须知矣。诸天子及转轮圣王、诸国王等，亦用手抟饭而食，当知是尊贵之法也。西天竺病比丘用匙，其余皆用手矣。箸未闻名，未见形矣。箸者，偏震旦以来，诸国见用而已，今用之，顺土风方俗矣。既为佛祖之儿孙，虽应顺佛仪而用手以饭，其仪久废，无师温故，所以暂用匙箸，兼用鐼子矣。”《事物纪原》云：“《方言》曰：‘匕谓之匙。’《说文》曰：‘匕所以取饭。’文王之赞《易》，至〈震〉曰：‘不丧匕鬯。’《大东之诗》曰：‘有救棘匕。’注云：匕所以载鼎，实则匕三王之制也。”已下录手抟食支竺法。《五分律》云：“诸比丘以食手捉净饮器，肥腻污秽，余比丘恶之。佛诃责，告诸比丘：‘食时不应以右手捉净饮器，应净洗手捉饮器。’”忠曰：“可知右手抟食，故有肥腻。”云：“《僧祇》：‘食时应护右手，当以左手受。’”《资持记》云：“彼国用手抟食，此土饼果亦多用手。”云：“共饭不泽手。”注：为汗手不洁也。泽谓挼莎也，礼，饭以手。《正义》曰：洁，净也。若泽手，手必汗生，则不洁净。一本汗生不圭。圭，洁也。言手泽污饭也。《疏》：共饭不泽手者，亦是共器盛饭也。泽，谓光泽也。古之礼，饭不用箸，但用手。既与人共饭，手宜洁净，不得临食始挼莎手乃食，恐为人秽也。”
        </desc>
    </Doc>
    <Doc>
        <title>匙箸袋</title>
        <desc>〈日用轨范〉云：“钵拭折令小，并匙箸袋近身横放，入则先匙，出则先箸。”</desc>
    </Doc>
    <Doc>
        <title>匙箸笼</title>
        <desc>匙箸袋又名匙箸笼。《拈八方珠玉集》云：“佛海云：‘虽则匙箸笼横，且图得碗饭吃。’”：“上堂云：‘粥足饭足，俯仰随时。箸笼不乱搀匙，老鼠不咬甑箄。山家活计，淡薄长情。’”</desc>
    </Doc>
    <Doc>
        <title/>
        <desc>戒尺，或单称尺。云：“入座鸣尺一下。”忠曰：“傅大士以尺挥桉者，界尺也。见〈〉处。”</desc>
    </Doc>
    <Doc>
        <title>敕黄</title>
        <desc>
            云：“古之名宿多奉朝廷征召，及名山大剎凡奉圣旨敕黄，住持者具谢表，示寂有遗表，或所赐所问，俱奉表进。而住持专柄大法，无事文字，特请书记以职之。”《山堂肆考》云：“唐太宗用黄麻纸写诏敕文，故杜诗：紫诏仍兼绾，黄麻似六经。唐玄宗别置学士院掌内命，凡拜免将相，皆用白麻。注云：黄麻，诏纸用黄檗染成，取其辟蠹也。似六经者，谓诏诰之词浑厚如六经之文也。”《野客丛书》云：“敕，旧用白纸，唐高宗上元间，以施行之制既为永式，白纸多蠹，遂改用黄。除拜将相制书用黄麻纸，其或学士制不自中书出，故独用白麻纸，所以有黄麻、白麻之异也。”又见〈经单〉处、〈圣节黄榜〉处。
        </desc>
    </Doc>
    <Doc>
        <title>敕使拈香</title>
        <desc>忠曰：“如大德、妙心两剎，敕差住持，故开堂日，天使临法筵，便为敕使拈香。”</desc>
    </Doc>
    <Doc>
        <title>抽单</title>
        <desc>起单亦曰抽单，抽下单位也。《大慧武库》云：“保宁勇禅师。初，更衣依雪窦显禅师问道，雪窦呵为央庠座主，勇不意。堂仪才满，即抽单，望雪窦山礼拜，誓曰：‘我此生行脚参禅，道价若不过雪窦，定不归乡。’”</desc>
    </Doc>
    <Doc>
        <title>抽分钱</title>
        <desc>
            云：“估唱得钱，必照板帐支用外，其钱作三七抽分归常住，百贯抽参拾贯，不满百贯则不抽分。余则均俵僧资。”忠曰：“亡僧估唱所得钱，除板帐支行外，拆作十分，十分中抽三分以归常住，此名抽分钱。但不满百贯则不复抽分矣，。”《居家必用》云：“抽分，即解取其物也。”已下略录外典抽分字。云：“至元二十年，遂定抽分之法。二十一年，设市舶都转运司于杭泉二州，官自具船，给本选人，入蕃贸易诸货。其所获之息，以十分为率，官取其七，所易人得其三。”云：“太祖洪武二十六年，定凡龙江大胜港，俱设立抽分竹木局。有三分取一，三十分取一，十分取二等。”
        </desc>
    </Doc>
    <Doc>
        <title>抽解</title>
        <desc>
            云：“坐定久之，僧众方可次第起身抽解。又须看上下肩，起止急缓，免见成连单位空缺。”又〈大坐参〉云：“如坐再请禅，住持后门入归位，不巡堂。头首随众，或抽解者，即归被位。”又云：“头首与大众暂从后门出，换衣换头袖，抽解，即归守被位。”云：“与坐禅一同，但促鸣板耳，盖不起抽解故也。”云：“维那云：‘请某上座于某寮抽解。’问讯而别，新到归寮。”又云：“或自监院、首座、藏主退下，于独寮抽解。”又云：“新到挂搭，如经本院曾作知事、头首、化主，并于前资寮抽解。”又〈下头首〉云：“以次头首，合入前资寮抽解。”忠曰：“或坐禅中间，出僧堂少休息，或新挂搭人归寮安息，皆曰抽解也。抽解者，抽解袈裟也。云：‘谢汤毕，抽衣，就座药石。’又〈游方参请〉云：‘抽衣，就坐药石。止此’抽解义可例知也。”旧说曰：“抽解同抽脱，放大小便也。”忠曰：“如坐禅坐参抽解，则解衣休息时，亦应行便利，故可通便利义。如挂搭抽解，则唯是休息义，不通便利，故抽解不可直以放便利解之。”《竹窗三笔》云：“念弥陀，饮食、抽解皆无间断。”忠曰：“此但言便利，婉词称抽解矣。”或有蕃船抽贡货物曰抽解者，甚与前义不相涉，且录广闻见。云：“熙宁初，立市舶以通物货。旧法抽解有定数，而取之不苛，如犀角、象齿，十分抽二，珠十分抽一。”云：“每岁招集舶商于蕃邦，博易珠翠香货等物，及次年回帆，依例抽解，于是定双抽单抽之制。双抽者，蕃货也；单抽者，土货也。”
        </desc>
    </Doc>
    <Doc>
        <title>抽脱</title>
        <desc>
            旧说曰：“放大便云抽脱，抽脱上衣也。”忠曰：“如厕抽脱袈裟、僧祇支，故云抽脱，婉辞也。故云：‘应脱袈裟、僧祇支大小便。’”云：“若抽脱，古例披五条，即挂络也。以净巾搭左手，解绛系笐竿上，脱五条直裰，令齐整，以手巾系定作记认，不得笑语，不得在外催促，右手提水入厕。”其规如彼。《大慧武库》云：“泐潭深和尚，河东人，真净之子。有悟侍者，偶在知客寮见掉下火柴头，忽然有省，直上方丈，通所悟，深和尚喝出，自尔失心，引绳于延寿堂东司自缢。夜后常在藏院、知客寮、东司三处出没，移鞋度瓶，一众苦之。湛堂游浙回，充首座，闻其事，中夜故入延寿堂东司抽脱，壁灯微明，忽然扑灭，方脱衣，悟便提水瓶至，湛堂云：‘未要，且待我脱衣。’脱衣罢，便接瓶子去。“当时悟自缢间抽脱，须臾又送筹子来。及出，唤云：‘接瓶去。’悟才接，捉住摸其手，或似软，或似硬。问曰：‘汝是悟侍者么？汝便是当时在知客寮见掉下火柴头有省处底么？参禅学道，只要知本命元辰下落处。汝在藏殿移端首座鞋履，岂不是汝当时悟得底？又在知客寮移枕子，岂不是汝当时悟得底？逐夜在此与人提瓶度水，岂不是汝当时悟得底？因甚不知落处，只管在这里恼乱大众作么？我明日劝大众为汝看藏经，裒钱设粥追悼汝，汝当别求出离，不得滞着于此。’言讫，乃推一推，如瓦砾塔子倒，索然有声，由是绝迹。湛堂一臂冷如冰，逾半月方平复。盖非人附阴而至，冷气侵人如此。”上厕法，《十诵律》、《毗尼母论》等详说。
        </desc>
    </Doc>
    <Doc>
        <title/>
        <desc>
            忠曰：“算人数器，布萨等用之。宗觉律师曰：‘筹长周尺而壹尺八寸，周尺準今尺，可八寸参分许。其大如小指。’”云：“《十诵》云：‘行筹者，为檀越问僧不知数，佛令行筹。不知沙弥数，行筹数之。’”又云：“《五分》：‘筹极短并五指，极长拳一肘，极粗不过小指，极细不得减箸。有客来不知，行筹收取数之，一人行，一人收，乃至收已数之。知数已，唱言比丘若干，沙弥若干，出家人和合若干人。’”《资持记》云：“并五指者，谓中人五相，相并当五寸也。拳一肘，谓尺八也。舒手则二尺故。然不明物体，今时多以竹木为之。”又《行事钞》云：“《四分》云：‘听行舍罗。’此云筹也。”《资持记》云：“準《声论》翻之，疏云：舍罗，”《释氏要览》云：“梵音舍罗，此云筹。律因有婆罗门问比丘：‘逝多林现住几人？’比丘不知，佛言：‘应可行筹。’”《祇园图经》云：“最初成道于鹿野苑中，度五拘伦，便说法答戒坛初上集佛。诸佛之中，须弥登王最为长宿。释迦佛问往古诸佛，何方法教诸比丘登坛布萨？用何作筹？往古诸佛布萨之时，金刚为筹。乃至筹相者，当用檀等诸香木作之，内外宝者，竹草中空皆不可作。又不得画绘，及以漆涂，为损众生迦之饰好，应以素函盛之。筹极长如佛一搩手半，短者一搩手。”《付法藏因缘传》云：“忧波鞠多化度无量众生，皆悉获得阿罗汉果，其得道者，一人一筹，筹长四寸，满一石室，室高六丈，纵广亦尔，于是名称满阎浮提，世皆号为无相好佛。乃至尊者于无余涅槃而取灭度，以室中筹而用耶旬。”已下系资身细器
        </desc>
    </Doc>
    <Doc>
        <title>出班上香</title>
        <desc>
            云：“行者鸣钹，维那转身炉前揖住持上香，烧香侍者捧香合；次东堂、西堂出班上香；次两序对出，向佛问讯。上香毕，两两相朝转身归位，大众同展三拜。”又〈两序出班上香〉云：“凡出班上香，行者鸣钹，维那出炉前向外偏立，揖住持上香，侍者捧合。次揖两序相朝而出，转身问讯住持，谓之借香。然后上香。若圣节、佛祖、嗣法师忌，无借香问讯，有立班西堂，当先上香。或谓首座已出世，当先上香者非，盖必与都寺同出班故也。”忠曰：“出班烧香亦见世礼。《宋史》所谓‘宰相、执政官分左右行香。止此’是也。见〈跪炉〉处。”
        </desc>
    </Doc>
    <Doc>
        <title>出队</title>
        <desc>
            忠曰：“《小补韵会》云：‘队，群队也。止此’出队者，住持出大众之队，在外劝化财粮也。又见〈〉处、〈〉处。”云：“僧问：‘东牙乌牙皆出队，和尚为什么不出队？’师曰：‘住持各不同，阇梨争得怪？’”一山曰：“东牙乌牙俱寺名。出队，劝化也。”云：“善章禅人，有志参学，不惮数千里，来此道集，期透生死大事，未肯端坐，固效古为众持钵。继洪州出队目录，袖轴求法语，挥汗聊书大概。”
        </desc>
    </Doc>
    <Doc>
        <title>出队上堂</title>
        <desc>
            出队义，见〈杂行类〉。云：“为众持钵去，七佛旧仪式。庵园塔庙间，处处遍敲击。施主一声惭愧，化主当面着贼。贼已着了，且道如何拔本？太无厌生！”云：“太湖三万六千顷，垂白西来把钓竿，虾蟹鱼龙都不见，月明空照夜涛寒。”云：“‘半月出去，鼻孔不见眼睛；一日归来，眼睛不见鼻孔。失却惺惺，换得骨董。虽然只是泼骨董，贪者不与，廉者不取。’卓拄杖云：‘打归常住。’”
        </desc>
    </Doc>
    <Doc>
        <title>出入板</title>
        <desc>
            圣僧龛左右为出入板。前堂首座领自出入板已前大众，后堂首座领自出入板已后大众也。云：“知事一班云云，从圣僧左出住持前，两展三礼，乃至退身，从圣僧右出圣僧前，大展三拜。”云：“如众头首起位抽解，惟前堂首座从住持面前出入，其余皆从出入板出入。”云：“头首大众并从出入板往来。”录出入板。南禅规式僧堂图忠曰：“此图二、三、四等是被位也，非十六板首图。”
        </desc>
    </Doc>
    <Doc>
        <title>出生</title>
        <desc>
            忠曰：“生饭亦言出生，出众生食之略言也。”云：“明出众生食，或在食前唱等，得已，出之，或在食后，经论无文，随情安置。《资持记》云：‘虽通前后，理合在前。準《宝云经》，乞食分四分：一与同梵行人，一与乞人，一与鬼神，一分自食。故知前出，后方自食。’《涅槃》：‘因旷野鬼云云。’《四分》：‘僧伽蓝中，立鬼神庙屋。’传云：‘中国僧寺设鬼庙、伽蓝神庙、宾头卢庙，每至二食，皆僧家送三处食，余比丘不出。’《爱道尼经》：‘令出如指甲大。’《资持记》云：‘旧云晋法猛游西国，传鬼庙即旷野神，或鬼子母，今多画于门首，本为出食祭之，今人乃谓门神，讹替久矣。’《爱道》下示多少，下引《智论》鬼能变食，故不在多，恐费信施。《智论》云：‘鬼神得人一口食，而千万倍出也。’《资持记》云：‘以鬼有通力，变少为多，此明施生不必多也。’”《教诫律仪》云：“凡欲出生粥，不得令净匙拄着净人出生器中。若着处，即须更受匙。”又云：“凡所出生饼，当如一半钱大，饭不过其七粒，自余饭食亦不得多。”又云：“凡所出生食，须事事如法。”又云：“出生食，不得将所弃恶食物致生中。”又云：“凡出生法，须安床边浅处，令净人掠取，不得自用手拈，意在护手。”忠曰：“饭出生，用右指；粥出生，用匙。可按《律仪》文而知也。”《释氏要览》云：“今详若食是米面所成者，方可出之，或蔬茹不用，缘物类不食，翻成弃也。如《爱道经》云：‘出生饼，如指甲大。’又出生偈云：‘汝等鬼神众，我今施汝供，七粒遍十方，一切鬼神共。’以食出生时，默诵此偈。”孤山智圆法师云：“儒礼，食必祭其先，君子有事不忘本也。释氏之出生，具云出众生食，盖祭旷野鬼神及鬼子母。沙门用心悯异类也。不忘本，仁也；悯异类，慈也。两者同出而异名。今观后学，鲜测厥由，遂使出生事乖谨洁，于檀越家则或杂以所弃，处众堂则盘器污杂。因图其形容，纪其事迹，以示来者。且祭神如神在，享于克诚，在儒尚然，况稟佛制？今众居宜以净器聚敛，安此像前良久，施飞走鳞介之属。檀越家当于僧食毕，取其生饭，并着一器，供彼形像，然后散之。然律亦许二食时，先送食供养。《寄归传》亦云：‘复于行末安食一盘，以供诃利帝母也。’若或先供，则众僧不须各出，窃恐于时未安，今宜各出，然后聚而供之。既人别用心，则咸思佛制，庶几上士勤而行之，所谓贤者之祭，必受其福也。“《涅槃》南本第十五云：‘佛游旷野聚落云云。’如前引。《寄归传》第一云：‘施主初置圣僧供，次乃行食，以奉僧众。复于行末，安食一盘，以供呵利底母。其母先身，因事发愿食王舍城所有儿童，遂受药叉身，生五百儿，日餐王城男女。佛遂藏其稚子，名爱儿云云。如前引。故西方诸寺，每于门屋处，或在食厨边，素画母形抱一儿子于膝下，或五或三，以表其像，每日于前盛陈供食。母乃四天王部众也，大丰势力，其有疾病，无儿息，飨祷焉，皆遂愿，详说如律。神州先有名鬼子母也。’今详此方佛寺皆于门壁画二神，神后一女，盖其遗像。既二俱受祭，故并画之。或有立居士像者，盖手长者也。西壁即旷野之身，东壁即佛所化者。今明受祭，唯图旷野之像焉。”《三余赘笔》云：“古人每饮食必祭，未有不祭而饮食者。今之释老食时犹祭，而士大夫乃反不行，古云：‘礼失而求之野。’此亦可见。”史绳祖《学斋占毕》云：“余尝观张横渠语云：‘曾看相国寺饭僧，因嗟叹，以为三代之礼尽在是矣。’诚哉斯言！余亦曾观成都华严阁下饭万僧，始尽得横渠之所以三叹。盖其席地而坐，不设倚卓，即古之设筵敷席也。未食先出生，盖孔子〈乡党〉所谓：‘疏食菜羹瓜祭，必齐如也。’朱文公注云：‘陆氏《鲁论》释瓜字作必，谓古人饮食，每种各出少许，置之豆间之地，以祭先代，始为饮食之人不忘本也。孔子虽薄物必祭，祭必敬，如齐严，此圣人之诚。’“余又于《礼记》及《左传》有云：‘子曰：吾食于少施氏而饱，少施氏遇我以礼。吾祭，作而辞曰：疏食不足祭也。’古人以此为礼，今之腐儒，匪惟不能祭，见有学者行之，则指以溺佛为笑，是不曾读书也，而反使髡徒得窃吾教而坚持之。又终食之间，寂然无声，此子所谓食不语也。只此三者，非三代之礼而何？及到石室，亦看士人会饭，则攫拏如猿猱者有之，吼詈斋仆庖人者有之，打损器皿者有之，亵谈喧笑，视饭僧为有愧，匪独士也。余尝出入制总两幕，士夫会食亦犹是也，得不动横渠之叹耶？”忠曰：“佛氏出生，非敩孔子乡党之行，自有旷野神、鬼子母事缘，皎在綖文。史氏唯知责腐儒不曾读书，亦自不曾读内典，妄以出生为窃儒教矣。呜呼！士大夫何物而不践三代礼乐，其会食招猿猱喧杂之讪耶？僧人何物而致使异教发礼在是之叹耶？盖儒佛之小大浅深，于此乎见，不待劳辩焉，史氏遂不少转脑。反思释迦大圣之教化，薰陶倍万于汝儒，而折其慢幢，犹轩轩有轻侮之言，实可悯哉！”
        </desc>
    </Doc>
    <Doc>
        <title>出世</title>
        <desc>
            禅士得法之后，隐退长养，一旦龙天推毂而住大小寺院，此谓出世焉。盖比佛世尊之瑞于世，其为代佛扬化也。其所住寺院，须奉纶命公帖，方着黄紫之服，世俗遂见着黄紫，以为出世，可笑！旧说曰：“自首座转西堂，可谓之出世。自诸山转十剎，不可谓之出世。”忠曰：“诸山转十剎，如清拙由南禅住临川。”云：“有一庵主，人谓之曰：‘南泉近日出世，何不去礼拜？’主云：‘非但南泉，直饶千佛出兴亦不去。’师闻，令赵州往勘之。州才见庵主，便作礼，主不顾；州从西过东，从东过西而立，主亦不顾。州云：‘草贼大败！’拽下帘子便行。举似师，师云：‘我从来疑着这汉。’”云：“诸佛世尊唯以一大事因缘故，出现于世。”
        </desc>
    </Doc>
    <Doc>
        <title>出乡</title>
        <desc>出队又曰出乡，见〈〉处。</desc>
    </Doc>
    <Doc>
        <title>出乡上堂</title>
        <desc>
            《密庵录》多出乡上堂，盖即出队也。云：“持钵去，持钵归，草鞋跟断通消息，玲珑八面尽光辉。游魔宫，入虎穴，当机撞着恶聱头，直教心地顿休歇。且据个什么道理便乃如是？老不以筋力为能。”
        </desc>
    </Doc>
    <Doc>
        <title>出院</title>
        <desc>
            《大慧武库》云：“抚州明水逊禅师，在法云侍者寮，时道林琳禅师挂搭，方丈特为新到茶。逊躬至寮请之，适琳不在，有同行与琳联桉，曰：‘汝去，俟渠来，我为汝请。’逊去，僧偶忘之。斋后，鸣鼓会茶，琳不到，圆通问曰：‘新到在否？趣请之。’琳到，圆通令退坐榻立众前，责曰：‘山门特为茶，以表丛林礼数，因何怠慢不时至？’琳曰：‘适闻鼓声，忽内逼，趋赴不前。’圆通呵曰：‘我鼓又不是巴豆，击着，你便屎出。’逊前白云：‘是某忘记请之，某当出院。’时同行出众曰：‘不干侍者与新到事，是某不合承受为渠请，偶忘记，某当代二人出院。’圆通高其风义，并宥之。”又克宾出院，见〈〉处。出院，出，去呼，若依《正字通》则入声。《正字通》云：“《毛诗古音考》曰：‘《增韵》：自内而外曰出。凡物自出则入声，使之出则去声。《书》寅宾出日、出纳朕命，皆此音。’又陆德明《释文》出字，皆直类切。河出图，王弼读坠。按出虽有去声，出纳、出图，当入声如本音。陆、王说泥，旧本引《增韵》，非。”又去入互用。《康熙字典》云：“出，《正韵》：‘凡物自出则入声，非自出而出之则去声。然亦有互用者。’”
        </desc>
    </Doc>
    <Doc>
        <title>出阵</title>
        <desc>
            云：“问话禅客，始谓出阵，终谓入阵，。古人胸中疑情未泯，出来对众决择，安有出阵入阵之意？可削除之。古来虽有法战之语，不专在禅客分上。”《杨岐会和尚录》云：“一日七人新到，师问：‘阵势既圆，作家战将何不出阵与杨岐相见云云。’”又曰：“一日八人新到，师问：‘一字阵圆，作家战将何不出阵与杨岐相见？’僧云：‘和尚照顾话头。’师云：‘杨岐今日抱马拖旗去也。’僧云：‘新戒打退鼓。’师云：‘道。’僧拟议。师云：‘道。’僧抚掌一下。师云：‘谢上座答话。’僧无语。师云：‘将头不猛，累及三军。且坐吃茶。’”
        </desc>
    </Doc>
    <Doc>
        <title>出众</title>
        <desc>忠曰：“出阵、入阵，《大鑒》已呵之，则须言出众、入众也。”</desc>
    </Doc>
    <Doc>
        <title>厨库</title>
        <desc>
            《临济玄禅师录》云：“黄檗因入厨次，问饭头：‘作什么？’饭头云：‘拣众僧米。’”《云门偃禅师录》云：“古人道：人人尽有光明在，看时不见暗昏昏。作么生是光明？代云：厨库三门。”厨，《品字笺》云：“烹饪之所也。”库，《释名》云：“舍也，物所在之舍也。”
        </desc>
    </Doc>
    <Doc>
        <title>厨子</title>
        <desc>忠曰：“安像柜也。”《校定清规》云：“暂到随大众后巡半堂，至后门，对圣僧厨立，侍者接暂到后巡堂，至圣僧厨后。”</desc>
    </Doc>
    <Doc>
        <title>触筹</title>
        <desc>见〈净筹〉处。</desc>
    </Doc>
    <Doc>
        <title>触礼</title>
        <desc>
            见〈两展三礼〉处。旧说曰：“以头触地，故云触礼。”忠曰：“以坐具触地三叩头，故云触礼三拜。”旧说曰：“触义未详，义堂、岐阳皆不明说。”忠曰：“触义明见《大鑒清规》语，亦何疑焉？”《大鑒小清规》云：“古法，小比丘见大比丘，必须展拜。一问讯，便展坐具，大比丘坚以手约免之，或以坐具约而免之；小比丘收折了，又殷勤必欲展拜，又展坐具，大比丘又坚约免之；小比丘又收折了，敬礼之心未息，乃以坐具触地三而拜之，大比丘遂答之一拜。此其两展三拜之本意也。”旧说曰：“触礼三拜有数说：一曰三折坐具，当额于其一折面三叩也；一曰执坐具正半四折，当额于其上面三叩也；一曰前两展后一拜，合称三拜。”忠曰：“第三说非是，《敕修清规》中有但触礼三拜，而无前两展者。”云：“首座至住持前谢茶，两展三礼。初展云云，再展云云，退触礼三拜。住持每一展则约止之，至触礼则答一拜。”旧说曰：“触礼如军中蓌拜。《僧史略》说，见〈两展三礼〉处。蓌拜，略拜也。军中负兵器，身体不自在，故然。”《小补韵会》云：“蓌，祖卧切。《说文》：‘拜，失容也。’《礼记》：‘介者不拜，为其拜而蓌拜。’朱氏曰：‘蓌，犹言有所枝拄，不利屈伸。’”《律苑事规》云：“原其坐具之制，为护身护衣故，触礼之法，头若至地，身衣有污，非所宜也。”又云：“禅规触礼之法，有污身衣，尽除去之。”
        </desc>
    </Doc>
    <Doc>
        <title>触礼一拜</title>
        <desc>云：“维那诣书记寮，触礼一拜，稟云：‘启建圣节，烦制疏语。’书记制毕，具草先呈住持，亲送堂司，触礼一拜，答先礼也。”</desc>
    </Doc>
    <Doc>
        <title>触落牌</title>
        <desc>
            云：“稍有狼藉，随即净治。”解者曰：“厕有触落牌，若有狼藉，自不洗之，则挂牌报净头，令洗净焉。”或曰：“牌一面书‘触’字，一面书‘落’字。触是不净义，落是遗落义。若有不净秽污，则挂触牌而报净头。若鞋履等落厕内，则挂落牌而告净头也。”
        </desc>
    </Doc>
    <Doc>
        <title>触桶</title>
        <desc>净桶又名触桶。见〈净桶〉处。</desc>
    </Doc>
    <Doc>
        <title>触指</title>
        <desc>
            〈〉云：“以两手大拇指迸取鐼子，从小次第展，不得敲磕作声。仍护第四第五指为触指，不得用。”忠曰：“上厕毕，洗净时用第四第五指，故常以此二指为触指不用。触者，污也。虽左右四五为触指，就中洗净用左，〈日用轨范〉。故特忌左手四五指矣。”
        </desc>
    </Doc>
    <Doc>
        <title>触钟</title>
        <desc>忠曰：“凡鸣钟法，其起止一声名触钟。”见〈敛钟〉处。</desc>
    </Doc>
    <Doc>
        <title>穿堂</title>
        <desc>
            众寮观音龛后曰穿堂，乃众寮之后堂名也。〈日用轨范〉云：“僧堂不得上下间行道穿堂直过。止此”又〈慈受箴规〉云：“穿堂直过，岂不厚颜？止此”此等穿堂者，非堂名，谓自前门穿过后门之义。云：“瓶须从穿堂入。”又〈众寮结解特为众汤〉云：“寮元依戒排经柜图、茶汤问讯图等。图成，大众和南时，俱出于穿堂。”
        </desc>
    </Doc>
    <Doc>
        <title>传供</title>
        <desc>云：“住持至，烧香一炷，大展三拜，不收坐具，侍者一班进卓排立传供。”云：“住持上茶汤，上首知事递上。”忠曰：“递上即传供也。”</desc>
    </Doc>
    <Doc>
        <title>传衣</title>
        <desc>
            忠曰：“即是法衣，谓表传法信之衣也。”最澄将来《六祖惠能大师传法宗旨》云：“忍大师即将所传袈裟付能大师，遂顶戴受之。大师问和上曰：‘法无文字，以心传心，以法传法，用此袈裟何为？’忍大师曰：‘衣为法信，法是衣宗，从上相传，更无别付，非衣不传于法，非法不传于衣。衣是西国师子尊者相传，令佛法不断，法是如来甚深般若。知般若空寂无住，即而了法身；见佛性空寂无住，是真解脱。汝可持衣去。’遂则受持，不敢违命。然此传法袈裟是中天布，梵云婆罗那，唐言第一好布，是木绵花作，时人不识，谬云丝布。”旧说曰：“达磨大师法衣，以木绵布裁，青黑色，有里，七条也，名屈眴，以传于二祖。又杨岐和尚法衣，青色也。”忠曰：“达磨传于二祖是屈眴，则传衣不必局金襕也。”忠曰：“释迦衣传弥勒。”《佛说弥勒成佛经》云：“尔时，弥勒佛与娑婆世界前身刚强众生及诸大弟子，俱往耆阇崛山。到山下已，安详徐步，登狼迹山，到山顶已，举足大指，蹑于山根，是时大地十八相动。既至山顶，弥勒以手两向擘山，如转轮王开大城门。尔时，梵王持天香油灌摩诃迦叶顶，油灌身已，击大揵椎，吹大法螺。摩诃迦叶即从灭尽定觉，齐整衣服，偏袒右肩，右膝着地，长跪合掌，持释迦牟尼佛僧伽梨授与弥勒，而作是言：‘大师释迦牟尼多陀阿伽度阿罗诃三藐三佛陀，临涅槃时，以此法衣付嘱于我，令奉世尊。’乃至尔时，弥勒持释迦牟尼佛僧伽梨覆右手不遍，才掩两指，复覆左手，亦掩两指，诸人怪叹先佛卑小，皆由众生贪浊憍慢之所致耳。”忠曰：“迦叶授弥勒，即瞿昙弥奉释尊金缕衣也。”
        </desc>
    </Doc>
    <Doc>
        <title/>
        <desc>《僧祇律》云：“佛住舍卫城，制戒不听过量作床。乃至作床脚，应量作高修伽陀八指。乃至修伽陀者，如来、应供、正遍知。八指者，佛八指。”忠曰：“《翻译集》曰：‘佛指阔二寸。止此’即八指，一尺六寸也。”</desc>
    </Doc>
    <Doc>
        <title>床历</title>
        <desc>
            旧说曰：“床者，僧堂床也；历者，记其着床僧籍之帐也。凡堂僧，依戒腊次第而定位，以首座为首。”云：“戒腊资次、床历、图帐，凡僧事内外，无不掌之。”云：“显与学士曾公会厚善，曰：‘灵隐天下胜处，珊禅师吾故人。’以书荐显。显至灵隐三年，陆沈众中。俄曾公奉使浙西，访显于灵隐，无识之者。时堂中僧千余，使吏检床历，物色求之乃至。曾公问向所附书，显袖纳之曰：‘公意勤，然行脚人非督邮也。’曾公大笑，珊公以是奇之。”
        </desc>
    </Doc>
    <Doc>
        <title>床前三净头</title>
        <desc>
            云：“床前一尺为三净头：一、展钵；二、安袈裟；三、头所向。”解云：“展钵者，食时展钵于此也。安袈裟者，卧时函柜在脚边，不便置袈裟，故安于此也；然床缘或怕盗窃，故但安函柜上而作在枕边之想念为妙。头所向者，卧时床缘为枕也。”
        </desc>
    </Doc>
    <Doc>
        <title>吹嘘</title>
        <desc>
            忠曰：“日本禅林，赞成某禅士，称扬于主人，而请其许达，是曰吹嘘。：‘指临济参黄檗，接云门嗣雪峰，皆师之力也。止此’此即吹嘘榜样也。”云：“浑兄泰，字公业，对董卓十事曰：‘孔公绪能清谈高论，嘘枯吹生。’”云：“扬雄更有河东赋，唯待吹嘘送上天。”又〈谒文公上方诗〉云：“愿闻第一义，回向心地初。金篦刮眼膜，价重百车渠。无生有汲引，兹理傥吹嘘。”云：“诸生起孤贱，天子自吹嘘。”
        </desc>
    </Doc>
    <Doc>
        <title>垂示</title>
        <desc>忠曰：“垂示，即示众也。语见诸录。”《临济玄禅师录》云：“第二代德山垂示云：‘道得也三十棒，道不得也三十棒。’”</desc>
    </Doc>
    <Doc>
        <title>垂手位</title>
        <desc>忠曰：“在主席前，东西对向，如垂左右手然。”云：“主丧首座分手，两班垂手坐。”</desc>
    </Doc>
    <Doc>
        <title>垂语</title>
        <desc>
            又是垂示也。《雪窦显禅师录》云：“云门垂语云：‘十五日已前不问汝，十五日已后道将一句来。’自代云：‘日日是好日。’”云：“指座有法语，登座垂语问答。”又〈开堂〉云：“住持垂语问答。”忠曰：“上堂垂语称索话，非也。见〈索话〉处。”
        </desc>
    </Doc>
    <Doc>
        <title>棰摈</title>
        <desc>
            云：“若僧人自相干犯，当以清规律之。若斗诤犯分，若污行纵逸，若侵渔常住，若私窃钱物，宜从家训，毋扬外丑。盖悉称释氏，準俗同亲，恪守祖规，随事惩戒，重则集众棰摈，轻则罚钱、罚香、罚油而榜示之。如关系钱物，则责状追陪。惟平惟允，使自悔艾。”
        </desc>
    </Doc>
    <Doc>
        <title>槌墩</title>
        <desc>槌砧又曰槌墩。云：“至清净法身处，左手作盖势，侧按槌墩，右手打槌，高不过五寸。”详如彼。《正字通》云：“墩音敦，平地有堆者。《尔雅》注：江东呼地高为墩。墩同墩。”</desc>
    </Doc>
    <Doc>
        <title>槌砧</title>
        <desc>
            旧说曰：“承槌打之木，言槌砧；拈打小木，言槌矣。槌为本器，为槌而有砧。然交割簿言椎砧附槌子，可笑！”云：“左手按砧云云。右手鸣椎，高不过五寸，声绝方下椎，急缓合度。”旧说曰：“天竺那兰陀寺，众多堂广，故七处设槌，方得其声及众。”《龙龛手鑒》云：“砧、砧通，正，陟林切，捣衣石也，又跗也，又铁砧等。”忠曰：“打椎言打静。”云：“维那至上座前打静处立，左手捉筹，右手捉打静椎，其柄亦须香水净已，乃至维那打静一下云云云。”又〈诸杂要行篇〉云：“打静法：维那先户外具仪敛掌，傍门面入已，至打处立合掌，右手取椎举起，拟砧讫，然后打一声，不得有重响，方乃卧椎，手从柄处捋之，然后合掌，有所启白。若有施与咒愿、唱告等得等，维那口陈其缘，不得打椎以为事用，除为众乱等。”《资持记》云：“傍门面者，随左右颊而举足也。拟砧，使椎砧相当也。等得亦云等供，即大小食时，唱食平等。不下，制非法。準知，打椎止为白告静众，不同钟磬打为事用也。”旧说曰：“槌砧又名槌静。”忠曰：“《事钞》云：‘打静，闻律家言曰，静有南北异义：北京曰静是能打，谓打椎静众之义；南都曰静是所打，谓静即砧也。止此’按旧说是南都义也。”
        </desc>
    </Doc>
    <Doc>
        <title>祠部牒</title>
        <desc>
            《康熙字典》云：“牒，达协切，音叠。《说文》：‘札也。’《广韵》：‘书板曰牒。’又《增韵》：‘官府移文谓之牒。’”忠曰：“祠部给度牒，故度牒称祠部牒。”《释氏要览》云：“祠部牒，自尚书省祠部司出，故称祠部。”《编年通论》云：“天宝五年五月，制天下度僧尼，并令祠部给牒。今谓之祠部者，自是而始。”《僧史略》云：“案《会要》曰：‘则天延载元年五月十五日，敕天下僧尼隶祠部，不须属司宾。’知天后前系司宾也，此乃隶祠部之始也。义取其善攘恶，福解灾之谓也。”又云：“案《续会要》：‘天宝六年五月，制所度僧尼，仍令祠部给牒。’给牒，自玄宗朝始也。”忠曰：“往时依试经得度，鬻祠部牒，起于后代。”《困学纪闻》云：“治平末年，始鬻度牒。考之唐史，肃宗时，裴冕建言：度僧、道士，收赀济军兴。此鬻牒之始也。”又见后〈供帐〉处。又按《淮南子》：“齐桓公欲征伐，甲兵不足，乃令轻罪者赎以金刀，讼不胜者出一束箭。”依此，收赀济军兴亦有所本。《容斋三笔》云：“唐末帝后唐潞王清泰二年二月，功德使奏：每年诞节，诸州府奏，荐僧道：其僧尼欲立讲论科、讲经科、表白科、文章应制科、持念科、禅科、声赞科；道士，经法科、讲论科、文章应制科、表白科、声赞科、焚修科，以试其能否从之。此事见《旧五代史记》，不知曾行与否，至何时而罢也。盖是时犹未鬻卖祠部度牒耳。周世宗废并寺院，有诏约束云：男年十五以上，念得经文一百纸，或读得五百纸；女年十三以上，念得经文七十纸，或读得三百纸者，经本府陈状乞剃头，委录事参军本判官试验。两京、大名、京兆府、青州，各起置戒坛，候受戒时，两京委祠部差官引试，其三处只委判官，逐处闻奏，候敕下，委祠部给付凭由，方得剃头受戒。其防禁之详如此，非若今时只纳钱于官便可出家也。念经、读经之异，疑为背诵与对本云。”忠曰：“鬻度牒自唐肃宗，洪迈失考。”
        </desc>
    </Doc>
    <Doc>
        <title>祠部筒</title>
        <desc>
            云：“衣被束前后包，插祠部筒、戒刀。”云：“先插戒刀于右腋下，次插祠部筒于左腋下。祠部袋用绛或带络肩上，更用绛带一条横系腰间。如未打后包，以前系挂定，倒翻起祠部筒，然后上为包，更是便。”旧说曰：“自唐已来，度牒外有祠部牒。见〈簿券〉类。牒，竹筒盛之，行脚人随身。”
        </desc>
    </Doc>
    <Doc>
        <title>祠山张大帝</title>
        <desc>
            归宗寺土地与兰溪和尚有因缘，建仁寺祀之为土地神。见《梦语集》。义堂《日工集》云：“建仁月心云：祠山大帝，庐山归宗土地神也。大觉禅师在唐时，梦感示日本有缘，如此三度矣。江东祠山府前有穴，深广丈余，每岁祭祀饮食等物，内其穴中，未尝作堆，如消化者，谓之埋藏，或云穴通南海。”〈建长开山大觉禅师兰溪和尚行状〉云：“有时游山之次，有峨冠异人招手，谓师曰：‘汝缘在东方。’师回首之顷便不见。偶到归宗寺祠山大帝灵祠，而物色，前所现异人是也，师深疑之。东游，挂锡于明州天童，时闻日本船在来远亭，往观之，于浮桥头，异人又现师前曰：‘时已至矣，速去！速去！’师过桥半里许，有一古庙，入门顾，便是祠山大帝也。师烧香，誓曰：‘我若建立伽蓝，请汝为土地神，善自记取。’乃偕义翁、龙江等数人，登日本船，到博多上岸。”《桂林和尚名德昌，嗣和甫忍公。东山建仁寺语录》云：“吾西来祖千光董此山之初，请神君为护法神第一，此即张大帝旺化于东方之权舆也。”《广搜神记》云：“祠山圣烈真君，姓张，讳渤，字伯奇，武陵龙阳人也。父曰龙阳君，母曰张媪。其先龙阳君，与媪游于太湖之陂，正昼无见，风雨晦冥，云盖其上，五采青黄，雷电并起，忽失媪处。俄顷开霁，媪言见天女谓曰：‘吾汝祖也。’赐以金丹，已而有娠。怀胎十四个月，当西汉神雀三年二月十一日夜半生。长而奇伟，宽仁大度，喜怒不形于色，身长七尺，隆準修髯，发垂委地，深知水火之道。有神告以地荒僻，不足建家，命行。有神兽前导，形如白马，其声如牛。遂与夫人李氏东游吴会稽，渡浙江，至苕霅之白鹤山，山有四水会流其下，公止而居焉。“于白鹤得柳氏、于乌程桑丘得赵氏为侍人。王九弟、五子、一女、八孙，始于吴兴郡长兴县顺灵乡发迹，役阴兵自长兴荆溪，疏凿圣渎，长十五里，岸高七丈至十五丈，总三十里，志欲通津于广德也。复于后村毕宅，保小山枫树之侧，为挂鼓坛。先时，与夫人李氏密议为期，每饷至，鸣鼓三声，王即自至，不令夫人至开河之所。厥后，因夫人遗餐于鼓，乃为乌啄，王以鸣鼓而饷至，洎王诣鼓坛，乃知为鸟所误。及夫人至，鸣其鼓，王反以为前所误而不至。夫人遂诣兴功之所，见王为大豨，役阴兵开凿渎河。王见夫人，变形未及，遂不与夫人相见，圣渎之功息矣。遁于广德县西五里横山之顶。“居民思之，立庙于山西南隅。夫人李氏亦至县东二里而化，时人亦立其庙。圣渎之河，涸为民田，即浴兵池为湖，灌溉濒湖之田仅万顷。挂鼓之坛，禽不敢栖，蚁不敢聚。云唐天宝中，祷雨感应，初赠水部员外郎，横山改为祠山，昭宗赠司农少卿，赐金紫，景宗封广德侯，南唐封为司徒，封广德公，后晋封广德王。宋仁宗封灵济王，至宁宗朝，累加至八字王，至理宗淳祐五年，改封正佑圣烈真君，至咸淳二年十二月十二日，準告加封正佑圣烈昭德昌福真君，二月十一日诞生。封正宁昭助灵慧顺圣妃，李氏初二日诞生。封协应济惠慈昭广懿夫人，赵氏封协顺承济慈佑广助夫人。杨氏此外神眷不胜计不耐记。”陈继儒《群碎录》云：“祠山张大帝，张秉，武陵人。一日，行山泽间，遇仙女谓曰：‘帝以君功在吴分，故遣相配，长子，以木德王其地，故且约逾年西会。’秉如期往，果见前女，归子，曰：‘当世世相承，血食吴楚。’后生子渤，为祠山神。神始自长兴，自疏圣泽，欲通津广德，便化为狶，役使阴兵，后为夫人李氏所见，工遂辍，故避食狶。”宋程棨《三柳轩杂识》云：“广德祠山神曰张，避食豨。按《祠山神事要》云：‘王始自长兴县疏圣渎，欲通津广德，化身为豨，从使阴兵，后为夫人李氏所觇，其工遂辍，食之避豨。’盖以此，《淮南子》载：‘禹治水时自化为熊，以通轘辕之道，涂山氏见之，惭而化为石。’右二事实相类。”清拙云：“山门二月初八日，恭遇当寺护法，大宋国祠山正顺昭显威德圣烈大帝圣诞良辰，谨集合山大众，肃诣灵祠，看诵大乘经典，聊伸庆赞之诚，仰答匡扶之德者也。粤以戒稟归宗，僧夏预堂前单钵位，庙居广德，诗仙称天下鬼神爷，朝诵《法华》六万余言，功辟隋河几千百里。方仲春蓂敷八叶，应昌期灵降九天，阴兵肃卫，铁骑云屯，在在作伽蓝之主；圣烈尊严，玉炉香霭，堂堂现居士之身。摧邪去恶，雷击电奔，翊正扶公，波腾岳立。爰自建长年，东临日域，宏恢少室心宗，始知大宋国西有祠山，夙秉鹫峰口嘱，祷号如鸿钟答杵，昭然若宝镜当台，背忘恩义之者先诛，侵盗常住之人重罚。今此海众同披梵典，仰谢帡幪，未来劫数，确护禅林，益坚城堑。谨榜。”又云：“元号祠山正顺威德圣烈大帝洪名，元朝改称祠山正祐昌福崇仁真君，归宗寺里请作土地神，本社正在江东广德军，埋藏灵验天下闻。二月八日诞生辰，与大觉禅师为有因缘，不易言陈，毕竟无异事，要在弘法度人。祠山，处名；大帝，官名。”忠曰：“《祠山事要》十卷详记神事迹、显应、封爵等无遗矣，然不载归宗寺缘。其行状中，唯有天宁寺事，而今清拙明言可为据。按《一统志》，归宗、天宁同在南康府。”云：“庐山归宗寺在城西二十五里。”张大帝生辰，《祠山事要》、《广搜神记》为二月十一日，《南京名胜志》、《翰墨大全》、《清拙清规》作二月八日。忠曰：“禅林疏文所谓‘祠山正顺昭显崇仁威德圣烈大帝。止此’，皆见于历代封号。据《祠山事要》：正顺者，宋绍兴五年加封正顺忠祐灵济昭烈王；昭显者，宋开禧三年改封正祐昭显威德圣烈王；崇仁者，宋德祐元年加封正祐圣烈昭德昌福崇仁辅顺真君。”云：“泰定元年，加封广德路祠山神张真君曰普济。”云：“广惠王祠在横山，亦呼为祠山。”又云：“国朝慎蒙广德纪游云：‘从吴兴西行九十里，，舟行过四安，又陆行五十里，至广德，出西门三里，有广惠殿榜，殿高计九丈，以沉香雕神像，甚奇怪，面色似经烟火，虬髯如铁，祝史谓是海马鬃，乃水神也。像有裤，乃元天历二年制布为之，至今不朽。我太祖龙兴时，尝来登谒，有诗云：天下英灵第一山，白云为阙石为关。高台近斗当空出，老树如龙挟雨还。兵革累经香火旧，鬼神常护道人间。从军幸得来瞻此，麾指干戈动笑颜。’”又云：“庙记云：‘祠山神以二月八日诞，七日必风，九日必雨。相传诞神延其小姨饮必风雨者，欲以露其足为乐。虽涉虚妄，然风雨不爽。’”《湖海新闻后集》云：“广德军祠山张大帝初发灵时，尝化为猪以治水，故郡人多不食猪，自为讳物，郡人事之甚谨，戒不食猪肉。唐士罗隐，名彰天下，所至之处，鬼神无不为之讥讽。尝过其庙，题诗于壁曰：‘踏遍天涯路，平生不信邪。’方欲题后二句，俄手如人拽起状，闻人语曰：‘若后二句不佳，能折尔手。’罗悚惧曰：‘如不佳，甘照神语。’手遂如故，续题曰：‘祠山张大帝，天下鬼神爷。’宋景定年间，太平州城北四里外，有行宫极灵，富家巨室重新庙宇，计用筒瓦数万口，临时起窑三五所烧造，其土瓦尽皆变成青色琉璃。结盖将毕工，尚少三百口，续行烧造。匠者复以数万入灶，意其皆变琉璃，庶可转鬻以图小利。及出窑，则三百口为琉璃，余者皆土瓦也。”周密字公谨。《齐东野语》云：“余世祀祠山张王，动止必祷，应如蓍龟，姑志奇验数事于此，以彰神休。先子需澄江次，为有力者攘去，再以毗陵等三垒千祀第，余月不报。先妣时留霅，祷于南关之祠，有‘水边消息的非遥’之语，及收杭信，则闻霍山所祈亦得此签，越日临汀之命下矣。“戊辰年，铸子甫五岁，病骨蒸，势殆甚，凡药皆弗效，祷签得蛊之上九云：‘蛊有三头，纷纷扰扰，如虫在皿，执一则了。’退谋之医，试投逐虫之剂，凡去蛔蛔二，其色如丹，即日良愈。“甲寅春，往桐川炷香，得签云：‘不堪疾病及东床云云。’是岁，外舅捐馆，壬午五月二十八日杭城金波桥冯氏火作，次日势益张，虽相去几十里，而人情惶惶不自安。时杨大芳、潘梦得皆同居，相慰劳曰：‘巫言神语皆吉，毋庸轻动。’余不能决，因卜去就于神，得五十六云：‘遭人弹劾失官资，火欲相焚盗欲窥。’于是挈家湖滨，是夕四鼓，遂成焦土。”《劝善书》云：“宋台郡都监赵训武，所居与曹显太尉第三子耘相近，耘尝梦到天宫，，望塑神一躯，甚大，瞻仰而行，长松巨柏阴森满庭，肃然起敬。傍有两凳，将就坐少憩，神摇手止之曰：‘不可。’知为祠庙，急从东趍出，所经履处，屋以间计者，逾数百，觉而恍然。其婿赵亮夫为广德太守，遣信来，其女寄祠山图一轴，展玩之，宛是宵梦所睹，始萌奉事张王之意。“俄有携三画，诣其质库，求十千，掌事者靳之。客曰：‘吾买时用钱三十万，此名笔也，特以急缺之故，暂行权质，勿虑不来赎也。’阅其一，乃寿星像，以白曹，曹命如数付与。旋又求益至三，凡满二万而去。徐视其二，乃祠山像貌，丹青烨如。其人后不复来，于是决意香火。“训武之子，唤工摹写，卷纳筒中，置于佛堂，久而忘加褾饰。都监忽若为物击，晖仆不醒，遂作神语曰：‘汝儿子柰何抛我于污秽处！’家人莫知其旨。或曰：‘三哥心忽慢，必其所为。’问之果然，急使取之，已失所在。一小儿言，前日见某婢掷一个竹筒在后园枯井内，试令下取，乃像卷也，污泥满外而绢素不湿。都监少顷即复常，而婢疾作，符疗不效，夜卧叫呼彻晓，头发为鼠啮尽。经三日稍愈，全如癡迷，遂遣其出，听其自如。曹氏举家自后不食猪肉。”张大帝感应，悉于《事要》，不可枚举，请看其书。《应庵华禅师归宗录》有灵济王生日上堂。云：“‘祠山张大帝，天下鬼神爷，谁知乡曲里，由来共一家？’便烧香。”天境和尚云：“于昭祠山，谁不仰止？护持佛门，摧破魔垒。临机辨正邪，犹如镜中视。唤作鬼神爷，未知其所履。挂锡于归宗，□□加趺耳。夏满去无蹤，异迹多如是。”瑞溪《梦语集》云：“予万年先庐，佛龛右画达磨像，左画一神人，盖拟土地、祖师二堂也。所谓神人斫额而立，傍有一人擎盖，或说阿育王一日起八万四千塔，此神斫额，望塔起处，谓之大帝。偶看《翻译名义集》曰：‘摩诃释提，翻曰大帝，阿育王弟也。’按《释迦谱》曰：‘阿育王问道人曰：何处可起塔？道人即以神力，左手掩日，日光作八万四千道，散照阎浮提，所照之处皆可起塔。今塔处是也。’予谓大帝斫额必在此时。”忠曰：“育王起塔时，大帝斫额望塔起处，全无据矣。盖依护法神，有归宗张大帝，故谬取大帝名，酿斯妄说。瑞溪匪啻不质误，随援《翻译集》实其事，复附会云：‘斫额必在掩日时矣。’自《梦语集》一倡此以来，或有大权为育王郎子者，或有斫额为望日势者，流言不止，可伤哉！夫张大帝，中华人，以张为姓。大帝，天竺人，摩诃释提是其”又道人掩日作八万四千道，《阿育王传》无斯文。余别处辩之。《贵耳集》云：“高九，万越人，号菊涧。好作唐诗，辇下酒市，多祭二郎祠山神。有诗云：‘箫鼓喧天闹酒行，二郎赛罢赛张王。愚民可煞多忘本，香火何曾到杜康？’”
        </desc>
    </Doc>
    <Doc>
        <title>祠堂</title>
        <desc>
            居家本设祠堂而祭祖宗亲族矣，今祭在家亡灵于佛寺者为祠堂。云：“胜敕以棺敛丧事，衣周于身，棺周于衣，勿随俗动吾冢种柏作祠堂。”《孔圣全书》云：“君子将营宫室，先立祠堂于正寝之东，为四龛以奉先世神主。高祖考妣居左，曾祖考妣居右，祖考妣居次左，考妣居次右。祖考妣皆南向，考左妣右。置祭田，具祭器，主人辰谒于大门之内，出入必告。正旦、冬至、朔望则参，俗节则献以时食，有事则告。若无力之家，只择明洁空室一间，以奉四世神主。再无别室，可于寝堂正间祀之。”云：“更修封树起祠堂。”又〈李固传〉云：“新营祠堂。”
        </desc>
    </Doc>
    <Doc>
        <title>糍果</title>
        <desc>旧说曰：“糍果者，，加为毛知。之类。”忠曰：“本木实曰果，，故中，果子部多列糖饼之名。”云：“惟冬节汤罢行糍果，方行药石。”
        </desc>
    </Doc>
    <Doc>
        <title>从香</title>
        <desc>
            忠曰：“开堂祝圣，侍者插瓣香，更拈一炷。或新住持为嗣法师亲插炉，却中立，侍者进，更撮香炷，并谓之从香。”旧说曰：“从者，副也。〈檀弓〉所谓涕之无从之从也。或曰从者，随也。瓣香随从大瓣香之后。故东福则左手插大香，未放手，而右手烧从香矣，可式也。”云：“孔子之卫，遇旧馆人之丧，入而哭之，哀。出，使子贡说骖而赙之。子贡曰：‘于门人之丧，未有所说骖。说骖于旧馆，无乃已重乎？’夫子曰：‘予乡者入而哭之，遇于一哀而出涕，予恶夫涕之无从也，小子行之。’”疏：“谓我感旧馆人恩深，涕泪交下，岂得虚然？客行更无他物易换此马，女小子但将骖马以行之，副此涕泪。”云：“侍者接香，以左手插炉中，右手拈从香一炷，略问讯。”云：“再进前烧大香一片，有处初请开示前不烧香，但同大众问讯，便往请开示因缘。此际烧大片香，又烧小片，谓之从香。”
        </desc>
    </Doc>
    <Doc>
        <title>丛林</title>
        <desc>
            《智度论》云：“僧伽，秦言众。多比丘一处和合，是名僧伽。譬如大树丛聚，是名为林，一一树不名为林，除一一树亦无林。如是一一比丘不名为僧，除一一比丘亦无僧，诸比丘和合故，僧名生。”《祖庭事苑》云：“《大论》云，如上所引。又《大庄严论》云：‘如是众僧者，乃是胜智之丛林，一切诸善行，运集在其中。’又《杂阿含》二十五：‘佛告阿难：汝遥见彼青色丛林否？唯然已见。是处名曰优留曼茶山，如来灭后百岁，有商人子名优波掘多，当作佛事，教授师中最为第一。’即四祖优波鞠多，梵音楚夏尔。以祖师居之，今禅庭称丛林也。”忠曰：“优留曼茶山在摩偷罗国，见《杂阿含》。又以优波鞠多所居青色丛林，今禅庭称丛林者，睦庵附会也，固无根据矣。”云：“过去有王，名曰尼弥，了达诸法，如法为王，乃至三十三天欲得见彼尼弥王，帝释天主即告御臣，名摩多梨：‘庄严千马宝车，往阎浮提鞞提呵国迎尼弥王。’乃至尔时，摩多梨又复将王到须弥顶。尔时，尼弥王遥见青茂丛林，告摩多梨言：‘彼林定是不颠倒众生所居之处。’摩多梨云：‘大王！此是忉利诸天善法之堂。’”广说如彼。云：“诸得石霜山，便议终焉之志云云。堂中老宿长坐不卧，屹若椔杌，天下谓之石霜枯木众是也。南方谓之丛林者，翻禅那为功德丛林也。”《大乘义章》云：“禅者，是其中国之言，此翻名为思惟修习，亦云功德丛林。乃至功德丛林者，从果为名，智慧、神通、四无量等是其功德，众德积聚，说为丛林。定能生之，因从果目，是故说为功德丛林。”云：“世称丛林者，盖取喻于草木也，法道之所寄，材器之所从出焉。然草木培植则丰，沾濡则荣，霜雪则雕，斧斤则败。丛林以无上大道为培植，以慈悲喜舍为沾濡，以偷安利养为霜雪，以贪欲瞋恚为斧斤。主丛林者不谙其培植之道，沾濡之理，则草木病矣，况偷安利养之霜雪，贪欲瞋恚之斧斤，时时斫伐而殒获之，故其草木区萌芽糵犹不暇，而欲望丛林之盛，材器之萃，难矣哉！”云：“示众云：‘汝等诸人横担拄杖，出一丛林，入一丛林，你道丛林有几种？或有旃檀丛林，旃檀围绕；或有荆棘丛林，荆棘围绕；或有荆棘丛林，旃檀围绕；或有旃檀丛林，荆棘围绕。只如四种丛林，是汝诸人在阿那个丛林里安身立命？若无安身立命处，虚踏破草鞋，阎罗王征你草鞋钱有日在。’”忠按四种丛林出《智度论》说：“彼荆棘作伊兰。”《智度论》云：“如栴檀，《譬喻经》中说：有栴檀林，伊兰围之；有伊兰林，栴檀围之；有栴檀，栴檀以为丛林；有伊兰，伊兰自相围绕。佛、诸阿罗汉亦复如是，佛住善法解脱中，诸阿罗汉亦住善法解脱中，住法相应，眷属庄严。佛以大众围绕，如须弥山王，十宝山围绕；如白香象王，白香象围绕；如师子王，师子众围绕。佛亦如是，佛为世间无上福田，与诸弟子围绕共住。”》云：“若见丛林，当愿众生、诸天及人，所应敬礼。”说：“阎浮树边空地，种种丛林名。”
        </desc>
    </Doc>
    <Doc>
        <title>粗汤</title>
        <desc>忠曰：“粗，不精好也。为人点汤，谦所称也。”云：“都寺行礼，初展云：‘此日粗汤，特沐慈悲降重，下情不胜感激之至。”’</desc>
    </Doc>
    <Doc>
        <title>达嚫</title>
        <desc>
            《增壹阿含经》云：“是时迦叶从佛受教，往至梵志妇舍已，就座而坐。是时彼婆罗门妇便供办肴馔，种种饮食，以奉迦叶。是时迦叶即受食，欲度人故，而向彼人说此哒嚫：‘祠祀火为上，众书颂为最，王为人中尊，众流海为上，众星月为首，照明日为先，四维及上下，于诸方域境，天与世间人，佛为最尊上，欲求其福者，当归于三佛。’是时彼梵志妇闻此语已，即欢喜踊跃，乃至得法眼净。”又《增壹阿含经》云：“世尊告尸婆罗曰：‘汝今可受此长者百千两金，使蒙其福。此是宿缘之业，可受其报。’尸婆罗对曰：‘如是，世尊！’是时尊者尸婆罗即时而说哒嚫：‘施衣及余物，欲求其福德，往至天世人，五欲自娱乐。从天至人中，度有无疑难，涅槃无为处，诸佛之所乐。施惠无难者，蒙此获福祐，当起慈惠心，作福无有懈。’”《悲华经》云：“太子不眴，供养如来及比丘僧竟三月已，所奉达嚫八万四千金龙头璎。”音释云：“达嚫，嚫，初槿切。”《罗摩伽经》云：“如来为一切众生说功德哒嚫三轮，化度一切众生。”玄应《众经音义》云：“达嚫，差觐切，案《尊婆须蜜论》亦作檀嚫，此云财施。解言报施之法，名曰达嚫。导引福地，亦名达嚫。复次，割意所爱，成彼施度，于今所益，义是檀嚫。又《西域记》云：‘正言达嚫拏，或云驮器尼，以用右手受他施，为其生福故，从之立名也。’”《释氏要览》云：“《五分律》云：‘食后施衣物，名达嚫。’《转轮五道经》云：‘转经不得倩人，乃至斋食以达嚫为常法，得福。’”《翻译名义集》云：“达嚫，字或从手。《西域记》：‘正云达嚫拏者，古也，或云驮器尼，以用右手受人所施，为其生福故。’”云：“大嚫法，《五分》：‘食后施衣物，名为哒嚫也。’”《资持记》云：“达嚫、大嚫，梵言少异，亦云檀嚫，此翻财施，谓报施之法，名曰达嚫。文约施衣，準应不局。世谓以财衬食，故名嚫者，不识华梵，又召说法为施财者，并非。问：为召施物？为目说法？答：据名召物，今谓行施之时，必为说法；因名说法，以为达嚫。準理，具云达嚫说法，事义方全。问：此与咒愿何别？答：约事似同，究义须别。咒愿则别陈所为，达嚫则通为说法。今或营斋，事须双用。”《玉耶经》云：“佛告玉耶：‘当信布施常得其福，后世当复生长者家。’玉耶言：‘诺。’佛饭毕讫，达嚫咒愿：‘五十善神拥护汝身。’”《四分律》云：“佛言：‘不应食已默然而出，，乃至为说一偈。若为利故施，此利必当得；若为乐故施，后必得快乐。’时人人皆说。佛言：‘应令上座说，若上座不能说，应语能者说。’”愚丘宗禅师答洪庆善问嚫金本据。见〈〉处。
        </desc>
    </Doc>
    <Doc>
        <title>达磨</title>
        <desc>三祖之像，安于祖堂。见〈〉处。</desc>
    </Doc>
    <Doc>
        <title>达磨忌</title>
        <desc>十月初五日。其规如《清规》。</desc>
    </Doc>
    <Doc>
        <title>答拜</title>
        <desc>
            云：“主丧炷香礼真，小师真左答拜。”云：“太保受同降盥，以异同秉璋以酢，授宗人同拜，王答拜。”云：“郑伯拜，公答拜。”《周礼》九拜有褒拜。《正字通》云：“诗诂谓褒拜为答拜，古文报亦作褒。”宋陈宾《桃源手听》云：“史越王罢相归里，经从慈溪，邑宰蒋鹗远迎。既见，邑吏而下皆参，罗拜庭下，越王答拜，蒋宰局脊请免。王曰：‘阁下与之有名分，某与之为乡曲。’”
        </desc>
    </Doc>
    <Doc>
        <title>答香</title>
        <desc>凡有来插香者，我亦为彼插香，此谓答香。</desc>
    </Doc>
    <Doc>
        <title>打饭</title>
        <desc>
            《鹤林玉露》云：“陆象山家人，计口打饭。”欧阳修《归田录》云：“今世俗言语之讹，而举世君子、小人皆同其缪者，惟打字尔。打，丁雅反。其义本谓‘考击’，故人相殴，以物相击，皆谓之打，而工造金银器，亦谓之打可矣，盖有槌檛作击之义也。至于造舟车者，曰打船、打车，网鱼曰打鱼，汲水曰打水，役夫饷饭曰打饭，兵士给衣粮曰打衣粮，从者执伞曰打伞，以糊黏纸曰打黏，以丈尺量地曰打量，举手试眼之昏明曰打试。至于名儒硕学，语皆如此，触事皆谓之打，而遍检字书，了无此语。丁雅反者。其义主考击之打，自音谪疑当作滴。耿，以字学言之，打字，从手，从丁。丁又击物之声，故音谪耿为是，不知因何转为丁雅也。”《俗呼小录》云：“俗牵连之辞，如指其人至某人物及某物，皆曰打。丁晋公诗所谓赤洪崖打白洪崖是也。”
        </desc>
    </Doc>
    <Doc>
        <title>打给</title>
        <desc>
            忠曰：“送食于别处曰打给。打义，〈〉处笺。”〈日用轨范〉云：“木鱼响，不得入堂，或令行者取钵堂外坐，或归众寮打给。”云：“如遇打给，即时应副。”又〈延寿堂主〉云：“堂中所用柴炭米面，油盐酱菜，茶汤药饵，姜枣乌梅，什物家事，皆系堂主缘化。如其无力，唯米面油炭就常住打给。”又云：“有处病僧在堂，并上文历，以凭库司打给并请斋嚫。”
        </desc>
    </Doc>
    <Doc>
        <title>打眠衣</title>
        <desc>
            旧说曰：“夜间须着打眠衣，到天晓方换好衣。”云：“若换直裰，莫离被位。在位而换，先将日里者先盖身上，潜解打眠直裰之两带，脱肩袖而落于背后之与膝边，譬如绕蒲团。次结日里者之两带，着定了，收打眠直裰窖在于被位之后。脱日里者，着打眠衣，须準之而知。”云：“期日维那者，先着打眠衣赴方丈，请导师等诸职。大悲咒毕，至一心时，归寮改威仪。至《观音经》，更赴方丈。”
        </desc>
    </Doc>
    <Doc>
        <title>大板</title>
        <desc>
            云：“节内遇三八日，佛殿念诵，乃至参前巡廊鸣板集众，向佛排立，住持至，鸣大板三下。”云章曰：“库司前板言大板，以其制大于余堂板也。”板又作钣。《镜堂圆禅师禅兴录》举“善哉三下钣，知识尽来参”话，作钣。《续字汇》云：“钣与版同。《庄子》：‘金钣六弢。’”
        </desc>
    </Doc>
    <Doc>
        <title>大悲咒</title>
        <desc>
            云：“维那举大悲咒。”《千手千眼观世音菩萨广大圆满无碍大悲心陀罗尼经》一卷，唐西天竺伽梵达摩译。经咒功德如彼说。《大慧普说》云：“如大悲咒云阿游孕，杜撰者辄敢易游字为逝，且言是鬼名。因鬼告以名阿逝孕，由是易之，此由可怪。既云秘密伽陀，又是古圣师译，岂可信鬼语，而诬先圣耶？信知学不经师，岂免邪解？”《丛林公论》云：“乾道间，伊庵权和尚董天台平田，有士人陈德夫访之曰：‘大悲神咒，旧本作阿游孕，新改为阿逝孕，谓神人现而正之，如何？’庵曰：‘咒乃如来秘密之言，十师未尝译也，字或可改，咒已译矣。’”
        </desc>
    </Doc>
    <Doc>
        <title>大藏经</title>
        <desc>
            宋景濂云：“释氏之书，有三法藏焉，曰经、曰律、曰论。经则佛与菩萨等所说，论则诸贤圣僧所著，唯律必佛口亲宣，而非诸大弟子之得与闻也。然而三藏之间，总为十二部，分为大小中三乘，广大殊胜，无所不摄。其文久流中国，至秦而绝，汉遣郎中蔡愔及秦景往使天竺，受其书以归。自是译师叠至，代有所增。以卷计者，梁则五千四百，隋则六千一百九十八。唐承隋乱之后，稍有废逸。开元之目，则五千四十八。至贞元中，则又增二百七十五。宋太平兴国以来，或翻译，或编纂，或收贞元未附藏者，又增七百七十五。逮元有国，又增二百八十六。其中颇不能尽知，今以千文纪之，自天至遵为号者五百八十六，通为六千二百二十九卷。噫嘻！其广矣哉！”旧说曰：“大藏以千字文命函，未知始于何人。智升《开元目录》犹未言天地玄黄等。”忠按：唐智升撰《开元释教录略出》四卷，自《大般若经》六百卷已下，以千字文天等字命函帙，直到群字，都四百七十九字。旧说云智升未命之，盖不核及《略出》也。云：“沙门智升撰《开元释教录》二十卷，铨次大藏经律论，凡五千四十八卷。自天地玄黄字号，止笙字函，后数十函系传录及唐宋新译经。”又云：“三藏灵文，瑯函玉轴，世所严奉者，凡五千四十八卷，六百亿三万一千八百八十八言。其刊定因果，穷究性相则谓之经；垂范四仪，严制三业则谓之律；研真显正，核伪摧邪则谓之论。三者莫不具焉。”《应庵华禅师录》有散藏经小参。
        </desc>
    </Doc>
    <Doc>
        <title>大法被</title>
        <desc>忠曰：“法堂座上，挂下大挂罳当面之被也。”偈云：“空王座上，一片如织。善哉命妇，巧思精究。劝化诸女，如出一手。”</desc>
    </Doc>
    <Doc>
        <title>大开静</title>
        <desc>
            忠曰：“大开静者，库前鼓板长打三会《禅苑》一会。是也。此时诸堂前板一齐鸣，起阖寺大众。”又见〈小开静〉处。或和俗，闻百八晓钟为开静钟鸣者，非也。然旧说曰：“慈照相公命京师五山击二十五点及三更，寻击四更五更，次鸣钟九十下，遗十八下，及开静时鸣之。详〈二十五点〉处。此十八钟与开静鼓版同时鸣，故有此滥。”《禅苑清规》云：“次击厨前云板者，开大静也。”详〈开小静〉。又云：“开大静之法，如开小静之法，但只长打一会也。”云：“四鼓鸣，住持出；钟鸣，首座出；乃至钟绝，开静板鸣，众方折被。”又〈赴斋粥〉云：“早晨闻开静板后，斋时候巡火板鸣，先归钵位。”又〈法器章〉云：“方丈、库司、首座寮及诸寮各有小版，开静时皆长击之。”忠曰：“《敕修清规》不出大小名，所谓开静者，皆大开静也。击法，见〈小开静处〉。”
        </desc>
    </Doc>
    <Doc>
        <title>大权修利菩萨</title>
        <desc>
            忠曰：“右手加额，为远望势像是也，大唐阿育王山护法神矣。修利或谬作修理，非。云：‘修利堤防，导达沟渎。止此’又见。”云：“严奉大权修利菩萨于阁之正中，以警执事者。”又〈与壑翁相国书〉云：“侥迁玉几育王，故冬进寺云云。修舍利殿，创阁以奉大权。”又〈与壑翁书〉云：“库堂之大权菩萨阁已有成效。”又云：“其护塔之神，曰大权修利菩萨，洎夫鳗井二龙，皆果位贤圣，隐实扬权，威灵昭假，如响应声。止此”此皆述育王山事缘也。云：“争柰育王通师公未肯点头在。”忠曰：“通师公，盖土地神名。修利，别称乎。”《月江印禅师育王录》云：“僧问：‘大权菩萨因甚以手加额？’师云：‘行船全在把梢人。’”忠曰：“传说育王山临东大海，渡海者每望山祈稳济于此神。而大权加额者，遥望其船，保护之状也，今月江之答似可据。”云：“威权广大，赫赫煌煌。神通电也非速，愿力金兮未刚。护佛真身舍利，依前不识佛光。如何是佛光？斫额望扶桑。”《东明日禅师白云录》云：“长庐寺深沙大神，把定蛇头；鄮峰山大权菩萨，加额有分。”天境和尚云：“华冠绛服仪堂堂，佛伽真身护法王。愿力坚兮劫石难比，威权大兮群邪退藏。咸谓飞来浙江东松峰孤顶上，焉知不离西竺土真机遍十方？”忠曰：“或云：‘大权修利亦名张大帝。止此’此大谬矣，盖出于《梦语集》，大帝斫额之纰缪。〈张大帝〉处辨之。《大休念禅师寿福录》：‘上堂云：白山祠山与修利，拍手呵呵笑不彻。止此’是与字，隔别上下，可证祠山、修利二人也。育王山大权、归宗寺张大帝，何得混为一人耶？”忠曰：“传说：大权修利是天竺阿育王郎子，为护育王所建舍利塔，以神力来支那国，止明州招宝山，加手于额，回望四百州。育王山祀之为土地，自尔剎剎惯之。或曰：‘斫额者，育王令鬼造塔时，罗汉神力展手掩日，日光分八万四千道，以照示可建塔之所，此时大帝斫额望视其异也。止此’余谓如此无稽之谈，并祖于瑞溪臆说。阿育王弟有大帝，误以为同大权，遂附会掩日之缘，而浪作斫额之义。又有招宝讹作小蓬，小蓬山、大蓬山在蜀地，实东西相绝矣。”
        </desc>
    </Doc>
    <Doc>
        <title>大师</title>
        <desc>
            云：“师以化缘已毕，传法得人，端居而逝，即后魏孝明帝太和十九年丙辰岁十月五日也。代宗李唐第九主。謚圆觉大师，塔曰空观。”《释氏要览》云：“师，范也；大，简小之言也。”《瑜伽论》云：“于善说法毗柰耶中，略有五种大师功德，若有大师具成就者，便能映蔽外道沙门、婆罗门师。何等为五？一、于诸戒行终无误失；二、善建立法；三、善制立所学；四、于善建立法，善制立所学中，随所疑惑，皆能善断；五、教授出离。”又佛称大师。《瑜伽论》云：“能善教诫声闻弟子一切应作不应作事，故名大师。又能化导无量众生，令苦寂灭，故名大师。又为摧灭邪秽外道，出现世间，故名大师。”
        </desc>
    </Doc>
    <Doc>
        <title>大师祖</title>
        <desc>
            忠曰：“师祖之师，称大师祖。”《应庵华禅师蒋山录》：“上堂云：‘顷在虎丘，闻先师举佛眼叔祖初作无为军化士，因道中着攧，有个省处，归来举似师祖，后令充知客。因夜坐，拨火，忽然猛省。虽然如是，每至入室，未能深入阃奥，从容请益。太师祖云：‘我为你说个喻子，正如一人牵一头牛，从窗欞中过，两角、四蹄悉皆过了，唯尾巴过不得。’”忠曰：“是应庵于五祖演称太师祖。”云：“紫巖张魏公，为宋南渡第一人物。其宣抚四川时，圆悟大师祖尝把其手嘱曰：‘杲首座真得法髓，茍不出，无支临济宗者。’叮咛再三，至于忍泣。故公造朝，首以径山奏请大慧师祖出世。”忠曰：“是元叟于圆悟称大师祖。”
        </desc>
    </Doc>
    <Doc>
        <title>大相看</title>
        <desc>云：“十月初一日，方丈大相看。”</desc>
    </Doc>
    <Doc>
        <title>大香</title>
        <desc>瓣香曰大香也。云：“专使起炉前谢茶，再插大香一片。”</desc>
    </Doc>
    <Doc>
        <title>大香合</title>
        <desc>空谷《尚直编》云：“虎丘行中仁禅师，凡得沉檀异香，则以小合贮之，置于大香合中，每旦持以行香，至世尊前，于小合中别取好香一炷进之，除外，不复他用。客至，惟爇常香而已。”忠曰：“丛林现有此法，而人不知祖行中矣。”
        </desc>
    </Doc>
    <Doc>
        <title>大行追严上堂</title>
        <desc>
            忠曰：“天子追荐上堂也。”注云：“服虔曰：天子死，未有謚，称大行。”又见〈〉处。云：“统御金轮四十年，拱垂衣化育黎元。万机休罢升遐去，四海无思不断魂云云。”
        </desc>
    </Doc>
    <Doc>
        <title>大夜</title>
        <desc>
            云：“拜请主丧人，大夜对灵小参。”又〈亡僧〉云：“大夜念诵。”《天如则禅师录》有徐氏大夜小参。旧说曰：“物故之夜曰当夜，次夜曰大夜，又次荼毗夜也。大夜者，女之婚嫁，谓之大归，一往不复反也。人之死类此，无复反理，故曰大夜。又曰迨夜、宿夜、伴夜、赠别夜等。或世称忌辰前夜为大夜者，非也。”云：“入灭第三日荼毗，先第二日晚夜，此时名大夜。大夜之义，谓只此一夜之留，明日出而不归也。故殷勤供养，小师围绕，终夜不寐，名曰伴夜，唯诵《金刚经》，鸣磬。”忠曰：“《东渐清规》云：‘物故之夜，谓之大夜。止此’误矣。”《小尔雅》云：“讳死谓之大行。”云：“受皇帝信玺，行玺大行前。”注：韦昭曰：“大行，不反之辞也。”《正字通》云：“：‘纪侯大去其国。’传曰：大去者，土地、人民、仪章、器物，悉委置之而不顾也。”忠曰：“今大夜者，大行之夜之谓也。大行之大，须以大去之大解也。”
        </desc>
    </Doc>
    <Doc>
        <title>大衣</title>
        <desc>
            《释氏要览》云：“大衣，有三品九种。《萨婆多论》云：‘僧伽梨有三品，自九条、十一条、十三条，名下品衣，皆两长一短作；十五条、十七条、十九条，名中品衣，皆三长一短作；二十一条、二十三条、二十五条，名上品衣，皆四长一短作。’”
        </desc>
    </Doc>
    <Doc>
        <title>大展三拜</title>
        <desc>
            云：“参头同众问讯、插香，各大展三拜。”又〈大挂搭归堂〉云：“参头至圣僧前排立，参头烧香，同众大展三拜。”《睦州蹤禅师录》云：“问僧：‘莫是从河北来么？’僧云：‘某甲近离江西。’师云：‘大展坐具礼三拜着。’其僧礼拜了便出去。”《大隋真禅师录》云：“投子和尚呼侍者，令装香，大展坐具，望西川大隋山遥礼三拜。”云：“少习天台教，后更衣谒雪窦显禅师，显熟视之，呵曰：‘殃祥座主！’师气不平，发愤下山，望雪窦山，大展坐具礼三拜，誓曰：‘我此生行脚参禅，名不过如雪窦，誓不归乡。’”《五祖演和尚太平录》：“上堂云：‘将四大海水为一枚砚，须弥山作一管笔，有人向虚空里写祖师西来意五字，太平下座，大展坐具，礼拜为师。’”云：“疏山云：‘若教某甲道，须还师资之礼始得。’香严乃下座，大展坐具礼三拜，準前问。”《南堂欲禅师开福录》云：“众中忽有忍俊不禁底出来，掀倒禅床，喝散大众，山僧大展坐具，礼他三拜。”忠曰：“或解展开手也，将合掌时，先大开展两手于左右，却合掌，此谓大展矣。然此说无据，诸录已言，大展坐具非开手明矣。云：‘有处大展，有处触礼。止此’此亦以触礼对大展，则展开坐具义为正焉。若大展开手拜者，大仪式时然，表恭恪也。”云：“沙弥插香，大展三拜。”解者曰：“侍者小师拜，不全展坐具，然今言大展也。”忠曰：“《大鑒小清规》云：‘礼拜之法，自谦，坐具不敢全展，须上两角折转些子。若新为僧，坐具但半展两重狭而礼拜。止此’解者凭之，恐《清规》失辞。”
        </desc>
    </Doc>
    <Doc>
        <title>大钟</title>
        <desc>
            忠曰：“禅剎钟有三：大钟、殿钟、堂钟也。大钟者，号令阖山诸堂者。”云：“鸣大钟及僧堂前钟集众，列殿上，向佛排立。”又〈法器章〉云：“大钟，丛林号令资始也。晓击则破长夜，警睡眠；暮击则觉昏衢，疏冥昧。引杵宜缓，扬声欲长，凡三通，各三十六下，总一百八下，起止三下稍紧。鸣钟行者，想念偈云：‘愿此钟声超法界，铁围幽暗悉皆闻，闻尘清净证圆通，一切众生成正觉。’仍称观世音菩萨名号，随号扣击，其利甚大。遇圣节、看经、上殿、下殿、三八念诵、佛诞成道涅槃、建散楞严会、讽经、斋粥过堂、人定时，各一十八下。如接送官员、住持、尊宿，不以数限，库司主之。”云：“《增一阿含》云阿难升讲堂击犍稚者，此是如来信鼓也。”云：“亡者通梦其妻曰：‘不幸病死，生于地狱，赖蒙禅定寺僧智兴鸣钟，响震地狱，同受苦者一时解脱。’有问兴曰：‘何缘鸣钟乃感斯应？’兴曰：‘余无他术。见《付法藏传》罽腻咤王剑轮停事，及《增一阿含》钟声功德，敬遵此辙，苦力行之。鸣钟之始，愿诸贤圣同入道场，然后三下；将欲长打，如先致敬，愿诸恶趣，闻此钟声，俱时离苦。如斯愿行，志常奉修，岂唯微诚，遂能远感。’众服其言。”《增壹阿含经》曰：“阿难即升讲堂，手执揵椎，并作是说：‘我今击此如来信鼓，诸有如来弟子众者，尽当普集。’尔时，复说此偈：‘降伏魔力怨，除结无有余，露地击揵稚，比丘闻当集。诸欲闻法人，度流生死海，闻此妙响音，尽当云集此。’”
        </desc>
    </Doc>
    <Doc>
        <title>大众</title>
        <desc>
            忠曰：“大众者，谓多众也。”旧说曰：“疏家谓众者，四人非一，崇成众法。梵言僧伽耶，和合义，非四人则不成和合义故。记家谓三人曰众，众字从三人故。”泉涌寺南山为疏家，大智为记家。曰：“兽三为群，人三为众，女三为粲。”《善见毗婆沙律》云：“众者，如律文说三人名众，从此以上名为僧。”《净名疏》云：“梵言僧伽，此翻为众。直一比丘，不名为众，众多共集，名为众也。律明四人已上皆名为众，如众树共聚，乃名为林。”《四分律》云：“众者，若四人，若过四人。”《十诵律》云：“佛语诸比丘：‘清净同见，四比丘是名众僧，若五比丘清净同见，十比丘、二十比丘清净同见，皆名众僧。”略钞。《放光般若经》曰：“佛告须菩提：‘大众者，谓须陀洹、斯陀含、阿那含、阿罗汉、辟支佛、初发意菩萨摩诃萨，至阿惟越致地住者，是为大众之聚。’”《智度论》云：“大众者，除佛，余一切贤圣。”
        </desc>
    </Doc>
    <Doc>
        <title>大姊</title>
        <desc>旧解云：“大姊，老女称。”《碧巖录》云：“七贤女游尸陁林，遂指尸问云：‘尸在这里，人在什么处？’大姊云：‘作么？作么？’一众齐证无生法忍。”敬函《七女经》无大姊字。</desc>
    </Doc>
    <Doc>
        <title>大坐参</title>
        <desc>云：“今时丛林有多众处，犹特讲晚参，以存古意，谓之大坐参。与常坐参同，但首座入堂不烧香云云。”具如彼。</desc>
    </Doc>
    <Doc>
        <title>大座汤</title>
        <desc>
            忠曰：“是也。”《东福清规》云：“四月十四日，大座汤，都寺所点，故都寺自以榜诣首座寮。”又云：“凡大座汤，则有揖坐、揖香、揖汤，三度巡堂。”其规详于彼。旧说曰：“小座汤，长击内板；大座汤，长击外板。”
        </desc>
    </Doc>
    <Doc>
        <title>代语</title>
        <desc>
            忠曰：“代语有二种：一、代现前众，谓师家垂语，令众下语不契，则自下语代众。此是代语，可通别语名。《云门录》多代语。盖宗门代别，云门为始焉。二、代古人，谓举古则，而他古人无语处，我代他下语。”《碧巖录》云：“云门垂语云：‘人人尽有光明在，看时不见暗昏昏。作么生是诸人光明？’自代云：‘厨库三门。’又云：‘好事不如无。’评云：‘寻常代语只一句，为什么这里却两句？前头一句为你略开一线路教你见，若是个汉，聊闻举着，剔起便行。他怕人滞在此，又云好事不如无，依前与你扫却。’”大慧为永大师普说云：“近世为宗师者，老婆心切为人代语，这个最教坏人家男女。未说别人，如死心和尚也有这个病痛。有个宜大头，是灵源禅子，来云巖挂搭，死心要请充维那，宜不肯，死心云：‘你与我做维那，待老僧非时为你入室。’宜乃受之。其时参灵源底兄弟多不肯死心。“一日，宜以职事当稟方丈，上去见死心。心错认他来入室，叫行者装香，宜郎忙退身借香匣、坐具去。烧香礼拜了，倒问死心：‘守宜非时上来，请和尚答话。’心云：‘恰值死心不在。’宜云：‘何得当面讳却？’心云：‘不好。你作老僧，我却答你。’宜便云：‘恰值死心不在。’心云：‘谢答话。’可知是难得人，死杀那汉。如此尊宿尚自与人代语，教学者自道始得。“常记山僧在夷门，一日送亡僧，老和尚问：‘亡僧迁化向甚么处去？’山僧答一转语。老和尚云：‘你这语只道得八成。你问我，与你道。’山僧掩耳云：‘莫恶口。’老和尚呵呵大笑。这老子古锥，有时室中见禅和子下得语不是，忍俊不禁也为他代语。山僧每见他挂牌，爱去外头听。一日，又要为人代语，望见山僧，乃云：‘风汉在外面壁听。’遂休。“山僧在云居秉拂，曾举：有一僧辞覆船，去见雪峰。峰问：‘近离甚处？’僧云：‘覆船。’峰云：‘生死海未渡，为甚么覆却船？’僧无语。却回举似覆船，船云：‘何不道渠无生死？’其僧欢喜。复往雪峰，峰问：‘还道得也未？’僧云：‘道得。’峰云：‘试道看。’僧云：‘渠无生死。’只见雪峰从禅床上走下来，把住这僧云：‘此不是汝语。’僧云：‘不敢，实是覆船恁么道。’峰云：‘我有二十棒打覆船，二十棒老僧自吃，不干阇梨事。’妙喜云：‘是即是，不干这僧事，二十棒雪峰何须自吃？当时杲上座添作四十，只打覆船。为甚么如此？老老大大不合与人代语。’老和尚闻而笑曰：‘这汉无状。’盖师资相忘敢尔。所谓代语，只成教坏他，于他何益？”
        </desc>
    </Doc>
    <Doc>
        <title>代众请法</title>
        <desc>
            云：“侍者登座，左手上香，转身提坐具问讯，谓之代众请法。”云：“海印提藏主为吾侍者，数以左手代为大众烧香，请吾说法。于是莫不即为或拈拂子，或拄杖等，并口唠舌沸，无量作用，其犹描画虚空也。”又〈送辉藏主偈〉云：“如来大藏教，演出复演入，光明一照中，眨眼觑不及。手操乌号弓，射落日与月，拾得兔角杖，拨出火中雪。由是与我左手烧香，转身问讯。八万高人似鹄立，三千剎界如雷震。相别如九州，写作赠行句。他日再相逢，清风动寰宇。”盖辉侍于烧香。
        </desc>
    </Doc>
    <Doc>
        <title>迨夜</title>
        <desc>物故次夜，同大夜。云：“迨夜，法堂面真设座，对灵小参。”注：迨夜者，乃宿夜。忠曰：“迨明日荼毗之夜也。云：‘士如归妻，迨冰未泮。’”</desc>
    </Doc>
    <Doc>
        <title>带刀卧</title>
        <desc>
            云：“海创意不循律制，别立禅居，不论高下，尽入僧堂。堂中设长连床，施椸架，挂搭道具。卧必斜枕床唇，谓之带刀睡。为其坐禅既久，略偃亚而已。”又见。云：“坐长连床，昼夜不息，倦则斜枕床唇偃仰，谓之带刀卧，使不安于寝寐也。”云：“设长连床，施椸架，挂搭道具。卧必斜枕床唇，右胁吉祥睡者，以其坐禅既久，略偃息而已，具四威仪也。”忠曰：“《僧传》带刀卧，即《传灯》右胁吉祥睡也。盖带刀者于左胁，故不得左胁而卧，因名右胁卧为带刀卧也。”云：“云门糊饼圆摸小，争似法华炉灶大？饱来一任带刀眠，谁问西来閑达磨？”云：“更有一般堪羡处，长连床上带刀眠。”云：“问：‘如何是玄中玄？’曰：‘长连床上带刀眠。’”
        </desc>
    </Doc>
    <Doc>
        <title>带行僧行</title>
        <desc>云：“主丧人须存公正，不可徇私，带行僧行不得干预执役。”</desc>
    </Doc>
    <Doc>
        <title>带行侍者</title>
        <desc>
            忠曰：“宾客自带从之人也。”《经国大典注解》云：“带行，率行也。”云：“吃茶罢，侍者方插香礼拜，带行侍者、行者、人仆、轿从参拜。”又〈〉云：“丧司、维那同小师怀香诣客位，拜请主丧人。大夜对灵小参，乃至主丧人用带行侍者烧香，无则圣僧侍者代之。”
        </desc>
    </Doc>
    <Doc>
        <title>带行小师</title>
        <desc>云：“住持寝堂中位，两序勤旧位如常坐。侍者、带行小师问讯住持毕，两序勤旧末坐。”</desc>
    </Doc>
    <Doc>
        <title>带行知事</title>
        <desc>云：“若法嗣到寺煎点，令带行知事到库司，会计营办合用钱物送纳。”</desc>
    </Doc>
    <Doc>
        <title>簿单</title>
        <desc>单偏纸列写目录也。云：“行者瞻顾前后，喝定名字，知客写名上单，侍者依名发标。”又〈〉云：“收拾经柜、函柜衣物，抄劄具单。”</desc>
    </Doc>
    <Doc>
        <title>名单</title>
        <desc>
            忠曰：“以名书单片纸，故言单也。凡《清规》称单者数种，名同物别，有名单、有单板、单位、见〈座位类〉。眠单，见〈服章类〉。并但言单。又有经单、差单、簿单、单帐等。见〈簿券类〉。今此即名单也。”又曰：“僧堂单者，红纸小片书各位名，一纸一名，以贴各位床上壁外面。今太清僧寺如此。云‘五湖四海堂内客，一单一钵标一名。止此’是也。”又见〈〉处。云：“大众归堂向里坐。止此”解者曰：“面己坐牌坐。止此”依此，似名单在后壁。如东福僧堂后壁当对面处，各画一圆相。艺州佛通寺僧堂亦后壁当坐可对面处画圆相，圆相中次第书竺土大仙心，东西密相付云云。《参同契》语。一圆一字，即是第二世一笑和尚亲迹。忠亲览。云：“丧司合干人仆，排单揭示。”
        </desc>
    </Doc>
    <Doc>
        <title>单寮</title>
        <desc>
            忠曰：“单寮者，独寮也。详于〈〉处。寮义，见〈寮舍〉处。”云：“如大方名德欲作住计，语次露意，住持度有单寮可处，及行坐位次上下安顺则留之。”《人天宝鑒》云：“无畏久法师，余姚人。依慧觉璧公得旨，后遍历禅会，尝入径山佛日之室。佛日夜坐必召师至，命说天台旨趣及《楞严》大意，深遇之。出世清修，学者云集，师患后生单寮纵恣，辟屋为众堂，净几明窗，蒲褥禅板，洒然有古丛社之风。”
        </desc>
    </Doc>
    <Doc>
        <title>单寮</title>
        <desc>
            云：“客头行者喝请云：‘方丈和尚请西堂、两班、单寮、耆旧、蒙堂、侍者、禅客，即今就寝堂献汤。’”云：“令客头请两序、单寮、诸寮。”《品字笺》云：“同官为寮。：寮，小窗也。杨升庵曰：‘古人谓同官为寮，亦指斋署同窗为义。’”云：“都寺非三次，不得居单寮。再请出充者，公界封钥元房，以避嫌疑。”忠曰：“头首知事退职居独房及名德西堂、首座居独房者，皆称单寮。言单身专寮，无同舍者也。”云：“如大方名德欲作住计，语次露意，住持度有单寮可处，及行坐位次，上下安顺则留之。”云：“住持、两班送归单寮。若辞，即蒙堂，亦两班相送。”此是西堂、首座归单寮者。云：“古知事职满，鸣椎白众告退归堂随众。初无单寮榻位。”又〈都监寺〉云：“所在单寮勤旧不满五六人。”忠曰：“盖知事难得其人，故退称勤旧而居独房者亦少也。”知事告退归堂者，如灵隐都寺、估唱衣物、归钱常住、插单僧堂，见〈〉。此是知事退职归单寮者。云：“送旧首座、都寺归单寮。”此是头首退职归单寮者。又与〈蒙堂〉合看。《人天宝鑒》云：“无畏久法师，遍历禅会，尝入径山佛日之室，出世清修，学者云集。师患后生单寮纵恣，辟屋为众堂，净几明窗，蒲褥禅板，洒然有古丛社之风。”法久法师，天台宗。《佛祖统纪》：“为慧觉玉法师法嗣。”此教家有单寮称也。
        </desc>
    </Doc>
    <Doc>
        <title>单目</title>
        <desc>忠曰：“簿单，记品目也。”云：“方丈什物点对交割，具单目，一样两本，住持、两序勤旧佥押，用寺记印。”</desc>
    </Doc>
    <Doc>
        <title>单票</title>
        <desc>云：“在寺及新到僧众，有恳求进堂者，预先引拜方丈，给出单票，然后送入，白维那安单。”</desc>
    </Doc>
    <Doc>
        <title>单位</title>
        <desc>
            云：“昏钟鸣，须先归单位坐禅。”忠曰：“单者，用小红纸片，题众僧名，贴各各位上壁。别源《东归集》云‘一单一钵标一名。止此’是也。有己名单之位，此谓单位也。又僧堂床前之板曰单，阔八寸。〈日用轨范〉言床前一尺，盖依周尺也。凡言七尺单前者，非帐帷之长，谓自床后至前六尺日本谓之一间。，更加单板一尺，合成七尺也。”又见〈〉处。东福僧堂床深六尺，前单板一尺。七尺单，《碧巖录》云：“三条椽下七尺单前，试去参详看。”又有称六尺单，盖除单板为六尺乎。云：“且向三条椽下六尺单前，快须究取。”《晦庵光禅师录》、《石庵玿禅师录》并《续古尊宿录》。皆有六尺单前语。又有称五尺单，盖亦六尺单，用周尺则得四尺八寸，存大数，言五尺也。《佛果击节录》雪窦普请话评云：“也须是三根椽下五尺单前静坐究取始得。”
        </desc>
    </Doc>
    <Doc>
        <title>单帐</title>
        <desc>云：“造单帐。”单式云：</desc>
    </Doc>
    <Doc>
        <title>旦过寮</title>
        <desc>
            忠曰：“游方人到某寺，先税袱子，入旦过堂憩息，然后与师家相见。或谓旦当作且，即暂时来过之义，妄说不足从。按云：‘心如泽国春归雁，身是云堂旦过僧。止此’是以春对旦。又云：‘十载旦过轼，同时寒食翃。止此’是以寒对旦，故旦夕之旦明矣。盖夕来宿而旦过去也。”云：“旦过寮，三朝权住，尽礼供承。”云：“其旦过寮，床帐、什物、灯油、柴炭，常令齐整。”又〈装包〉云：“如游山到处，将及门，下包捧入旦过。”又〈游方参请〉云：“游方挂搭，初到旦过，推熟于丛林能事者一人为参头。”又〈月分须知〉云：“四月初一日锁旦过。”解者曰：“自四月朔，止行脚，故锁旦过也。”《正法眼藏》云：“瑯邪和尚问举和尚：‘近离甚处？’乃至瑯邪问侍者：‘此是甚么人？’曰：‘举上座。’瑯邪遂亲下旦过堂问：‘莫是举上座么云云。’”《大慧武库》云：“叶县省和尚，严冷枯淡，衲子敬畏之。浮山远、天衣怀在众时，特往参扣，正值雪寒，省诃骂驱逐，以至将水泼旦过，衣服皆湿。其他僧皆怒而去，唯远、怀并叠敷具整衣，复坐于旦过中。省到，诃曰：‘你更不去，我打你！’远近前云：‘某二人数千里特来参和尚禅，岂以一杓水泼之便去？若打杀，也不去。’省笑曰：‘你两个要参禅，却去挂搭。’”《大川济和尚天童录》：“开旦过上堂云：‘开门待知识，知识不来过。有个来不入门，去不出户，问他洞山麻三斤、赵州柏树子便恶发。吽！吃茶去。’”云：“师道经宁海，日已暮，悲风号林莽间，师遑遑急走，欲求憩泊之地，竟不可得。夜行三里所，乃逢逆旅主人，破屋一间，不能蔽风雨，师竟夕不寐。明发，指天自誓曰：‘所不能建庵庐，以延旦过者，有如日。’”《丛林盛事》有旦过字，见〈〉处。云：“至平江万寿旦过，值天大雪，夜坐，乃自念言：‘行脚十年矣，此回若不彻去，又是虚生浪死。’”云：“二十三上，出闽入浙，至净慈。先佛心愚极和尚门庭高峻，旦过中八十余人不得相看云云。”又〈圆融寺钟铭序〉云：“大唐天目山中峰本禅师行脚时，止金陵一小寺旦过寮云云。”宋景濂云：“师走闽之天宝山，参铁关枢公，师欲住，公叱，师下旦过寮潸然而泣。或悯之慰曰：‘善知识门庭高峻，拒之即进之也。’”
        </desc>
    </Doc>
    <Doc>
        <title>旦望</title>
        <desc>
            云：“凡旦望，侍者隔宿稟住持云：‘来晨祝圣上堂。’”《幻住清规》云：“一年十二月，遇初一、十五是谓朔望，须就粥前讽大悲咒祝圣。”《兴禅护国论》云：“报恩，谓每月朔日，奉为今上皇帝讲《般若经》；十五日，奉为先皇讲《大涅槃经》。有祈请句。”忠曰：“旦望礼仪，亦是随世俗焉。”《居家必用》云：“朔望，《广州记》：‘尉陀立朝台，朔望升拜。’名此始也。”杜氏《通典》云：“大唐永徽二年八月二十九日下诏：来月一日，太极殿受朝。此后每五日一度太极殿视事，朔望朝即为恒式。”旦谓朔日。忠曰：“清规朔日、十五日为旦望，或言月旦、月望。见〈四斋日〉处。而韵书无朔曰旦之训。按《西京杂记》云：‘月之旦为朔，车之辀亦谓之朔，名齐实异。止此’又《后汉书》：‘许劭论乡党人物，每月辄更其品题，故汝南俗有月旦评焉。止此’载此，以系初一日，可证月旦为月朔也。又叶隆礼，题正旦，其中记正月一日事。”望谓十五日。《品字笺》云：“望，《说文》：‘月满。与日相望，如朝君也。从臣、从月、从壬。壬，朝廷也。’徐曰：‘假借作望。《增韵》：今经典通作望。’”
        </desc>
    </Doc>
    <Doc>
        <title>旦望上堂</title>
        <desc>
            云：“凡旦望，侍者隔宿稟住持云：‘来晨祝圣上堂。’住持登座，拈香祝寿。”其规如彼。又见〈〉处。旧说曰：“上古朝参暮参，中古五日一参，近代旦望参而已。”忠曰：“《备用》所说，见〈五上堂〉处。”《春明退朝录》云：“唐在京文武官职事九品以上，朔望日朝。”又曰：“其武官準令五品以上，每月六参。”〈五参上堂〉处详引。忠曰：“六参中亦有朔望。云章曰：‘旦望上堂，且循俗礼也。止此’其说有据。”
        </desc>
    </Doc>
    <Doc>
        <title>诞生佛</title>
        <desc>
            像长可四寸，右手指天。澄彧《前闻记》记无极玄禅师事迹。云：“天龙始铸佛降诞像，其指天手，莫识左右，遣使问师。无极。师曰：‘举右手耳。但去藏殿探取，合在某字函，某经第几叶。’检之无差。”彧云：“及《普曜经》并不言左右，唯言字函。《过现因果经》云：‘太子生时，堕莲华上，无扶侍者，自行七步，举其右手，而师子吼云：我于一切天人之中最尊最胜。’宜字函及彩字函《释迦谱》同之，不知当初所指何函？”忠曰：“经唯言右手，而不言左手，而现今释迦降生像，右手指天，左手指地，盖应‘天上天下，唯我为尊’《瑞应经》、《本起经》、《长阿含》等。之语矣。复按：左手指地者，降魔印也。慧琳《经音义》云：‘如来成正觉时，身安吉祥之坐，左手指地，作降魔之印。’”
        </desc>
    </Doc>
    <Doc>
        <title>导师</title>
        <desc>
            忠曰：“观音忏法式，有导师、香华、自归三职，其导师谓表白者。”《僧史略》云：“导师之名而含二义。若《法华经》中，商人白导师言，此即引路指迷也。若唱导之师，此即表白也。故宋衡阳王镇江陵，因斋会无有导师，请昙光为导。及明帝设会，见光唱导，称善，敕赐三衣瓶钵焉。”云：“是四菩萨，于其众中最为上首唱导之师。”《补注》云：“启发法门名之为唱，引接物机名之为导。”又禅史称唱导之师者，谓唱教法，导引有情之义。今援一二。云：“仰山云：‘百丈得大机，黄檗得大用，余者尽是唱导之师。’”云：“师谓克宾维那曰：‘汝不久当为唱道之师。’”详〈维那〉处。
        </desc>
    </Doc>
    <Doc>
        <title>道场榜</title>
        <desc>
            云：“按道场榜者，释老二家修建道场，榜示之词也。品题不同，而施用亦异。其迎神驭者曰门榜，净坛场者曰监坛榜，亦曰卫坛。燃灯者曰灯榜，戒孤魂者曰戒约榜，限孤魂者曰结界榜，浴孤魂者曰浴堂榜，施法食者曰施斛榜，施水灯者曰水灯榜，张于造斋之所者曰监斋榜，张于设供之所者曰供榜，张于食所者曰茶汤榜。已上数榜，二家错陈，而互有遗阙，其或用，或不用，亦不可知。”
        </desc>
    </Doc>
    <Doc>
        <title>道场疏</title>
        <desc>
            旧说曰：“道场疏多满散用之，然启建亦有之。凡启建有疏，则满散必亦有疏。启疏发头用儒典语，散疏发头用释典词。”又与〈〉交看。佥疏法，见〈〉处。云：“按道场疏者，释老二家庆祷之词也。庆词曰生辰疏，祷祠曰功德疏，二者皆道场之所用也。”
        </desc>
    </Doc>
    <Doc>
        <title>道号</title>
        <desc>
            忠曰：“以号表所得之道也，即是表德号。今时以字为道号，而道号之外有表德焉。”云：“冠而字之，敬其名也。”大慧杲禅师〈答许寿源书〉云：“左右具正信，立正志，此乃成佛作祖基本也。山野因以湛然名公道号。”又〈答杨彦侯书〉云：“承需道号，政欲相涂糊，可称快然居士。”《明极俊禅师语要》曰：“诹方性了居士，过门需字，以号其道，余摭‘达空’二字授之。”又云：“崇福胤公藏主问号于予，予曰：‘夫胤者，继也，嗣也。受经所稟师训，名既曰胤，宜以嗣宗二字号其道。’”忠曰：“《语要》所言道号，字义自炳然。”虎关炼和尚曰：“圣一在中华时，需道号于无準。準曰：‘汝乡里名何？’一曰：‘骏河州久能。’準云：‘不可别求，但久能为号可也。’”《劝善书》云：“宋僧惠询，道号月堂，俗陈氏。”《古今印史》云：“道号之称，虽起于末世，然义各有取。或因性急而以韦自勉，或因性缓而以弦自厉，有思亲而号望云，有隐江湖而号散人，纷然不同，然皆士流则有之。今也不然，而胥吏之徒，往往而有。以号者众也，恒虑其相同，崇尚新奇，有名木者，号曰半林；有姓管名箫者，号曰四竹。穿凿亦甚矣，于义何居？且习以成俗，而称谓之间，有不谙大义者，或责其友曰：‘我长于汝也，曷不以号称，而字我邪？’嗟夫！孔子祖也，子思孙也，尝称仲尼；明道兄也，伊川弟也，尝称伯淳。盖字之者，乃所以尊之也，何独取于号乎？古者相语名之质也，周人尚之以字文矣，末世别以号称，弥文也哉？”
        </desc>
    </Doc>
    <Doc>
        <title>道号颂</title>
        <desc>竺仙和尚说，见〈颂古〉处。</desc>
    </Doc>
    <Doc>
        <title>道旧</title>
        <desc>
            忠曰：“道旧，谓道友也。以道相交，故言道旧，旧识也。”旧说：“西序头首退职者曰道旧，犹如东序退职曰勤旧也。盖头首在僧堂专办道，故言道；已退职，故言旧。”忠曰：“此杜撰说，如西序退职者亦名勤旧。前〈勤旧〉处已辨。”忠曰：“《敕修清规》不多言道旧，只〈头首就僧堂点茶榜式〉云：‘乡曲、道旧、禅师。’又〈病僧念诵〉云：‘凡有病僧，乡人、道旧对病者榻前排列香烛、佛像念诵。止此’详味此语，只是道友也。”大慧杲和尚示苏知县法语云：“苏明甫，妙喜与渠乃翁三十年道旧。”〈断桥伦禅师行状〉云：“问道旧藏密赵公曰：‘似地擎山，不知山之孤峻；如石衔玉，不知玉之无瑕。’公曰：‘自己。’师云：‘自己聻？’公于言下有省。”此皆在俗曰道旧，非西序退职明矣。
        </desc>
    </Doc>
    <Doc>
        <title>道旧疏</title>
        <desc>忠曰：“新住持，道旧制其入寺疏也。见〈官府疏〉、〈山门疏〉处，道旧者，道友也。详〈〉处。”</desc>
    </Doc>
    <Doc>
        <title>道具</title>
        <desc>
            忠曰：“凡三衣什物，一切资助进道之身物，具名为道具。则此目齐于僧家，然和俗通称度世器物为道具，失义远矣。丛林谚语亦名罗纱直裰为道具衣，道具名岂独在兹哉？”云：“施椸架，挂搭道具。”详〈椸架〉处。云：“将入丛林，先办道具。”清规所列：三衣、坐具、偏衫、裙、直裰、钵、锡杖、拄杖、拂子、数珠、净瓶、滤水囊、戒刀。云：“如诸菩萨得不思议功德宝藏，乃至修无分别功德道具。”又〈观自在章〉云：“善财作如是念：善知识者，至一切智，助道之具。”《释氏要览》云：“道具，《中阿含经》云：‘所蓄物可资身进道者，即是增长善法之具。’《菩萨戒经》云：‘资生顺道之具。’”《摩诃僧祇律》云：“随物者，三衣、尼师坛、覆疮衣、雨浴衣、钵、大犍镃、小犍镃、钵囊、浴囊、漉水囊、二种腰带、刀子、铜匙、钵支、针筒、军持、澡罐、盛油皮瓶、锡杖、革屣、伞盖、扇及余种种所应畜物，是名随物。”十八物者：一、杨枝；二、澡豆；三、大衣；四、七条衣；五、五条衣；六、瓶；七、钵；八、坐具；九、锡杖；十、香炉；十一、漉水囊；十二、手巾；十三、刀子；十四、火燧；十五、镊子；十六、绳床；十七、经律；十八、佛菩萨像。详〈杨枝〉处。百一物者，《释氏要览》云：“百一物，大概之辞也。《萨婆多论》云：‘百物各可蓄一也。’”云：“《萨婆多》云：‘百一物各得畜一，百一之外，皆是长物。’”《俱舍论遁麟记》解百一杂宝云：“有余云：‘百者，凡义，谓凡是诸物皆一，故言百一。”云：“师久入云居道膺之室，密受真印。以腊高，居堂中为第一座。属膺和尚将临顺寂，主事僧问：‘谁当继嗣？’曰：‘堂中简。’主事僧虽承言，而未晓其旨，谓之拣选。乃与众僧佥议，举第二座为化主；然且备礼先请第一座，必若谦让，即坚请第二座焉。时简师既密承师记，略不辞免，即自持道具入方丈，摄众演法。主事僧等不惬素志，罔循规式。师察其情，乃弃院潜下山。其夜，山神号泣。诘旦，主事大众奔至麦庄悔过，哀请归院。众闻山神连声唱云：‘和尚来也！’”
        </desc>
    </Doc>
    <Doc>
        <title>道人</title>
        <desc>
            尼称道人。《云卧纪谈》云：“无际道人，乃张侍郎渊道之女。超宗道人，乃刘侍郎季高犹子之母，其于大慧老师之门俱受记莂者。”《普灯录》死心新禅师法嗣云空室道人智通者，龙图范峋女也。峋，《会元》作珣。又圆悟勤禅师法嗣觉庵道人，祖氏建宁，游察院之侄女也。诚斋《朝天集》云：“临川蔡教授诜之母徐氏，讳蕴行，自号悟空道人。”
        </desc>
    </Doc>
    <Doc>
        <title>道者</title>
        <desc>
            忠曰：“童行又称道者。义堂曰：‘禅家雏道者，虽七八岁，亦犹于大众前作法事。’又曰：‘鹿峰宗辅道者，年十三，选于众，为楞严头。’共详〈楞严头〉处。”云：“十八诣信州开元寺受满分戒。后唐同光中，谒舒州投子庵主，不契。造龙牙遁禅师，问：‘天不盖，地不载，此理如何？’遁曰：‘合如是。’韶惘然，固要为说。遁曰：‘道者！汝向后自会去。’”《释氏要览》云：“《智度论》云：‘得道者，名为道人；余出家者，未得道者，亦名道人。’注：道者亦同此说。”旧说曰：“渡唐人说：中华丛林称僧道者，其得度牒，披剃，此谓僧；未得度牒，有发而与僧同诵经者，此谓道，即行者也。”忠曰：“云：‘僧道岁一供帐。止此’是即僧及道士也。然解者谓：道是行者，非道士。辄引渡唐人说，非也。余《左觿》中辨。”
        </desc>
    </Doc>
    <Doc>
        <title>得度</title>
        <desc>
            忠曰：“落发为沙弥，此谓得度。盖生死比海，今超之到彼岸，故言度。因中说果也。”《增壹阿含经》云：“佛在道场树下初得佛，作是念：‘罗勒迦蓝，诸根纯熟，应先得度。’空中天曰：‘已死。’复念：‘郁头蓝弗先应得度。’空中天曰：‘已死。’世尊便往波罗柰国度阿若拘邻等五人。”
        </desc>
    </Doc>
    <Doc>
        <title>灯笼</title>
        <desc>
            《毗奈耶杂事》云：“缘在室罗伐城，如世尊言夜闇诵经者，彼诵经时，有蛇来至，少年见已，惊忙大唤，唱言：‘长脊！长脊！’凡夫苾刍悉皆惊怖，遂令听者因斯废阙。以缘白佛，佛言：‘当可然灯，以诵经典。’苾刍夏月然灯损虫，佛言：‘应作灯笼。’苾刍不知云何应作，佛言：‘应以竹片为笼，薄氎遮障。此若难求，用云母片。此更难得，应作百目。’苾刍不解如何当作，佛言：‘令瓦师作如灯笼形，傍边多穿小孔。’”云：“上堂，举寒山‘吾心似秋月’偈，云：‘老僧即不然，吾心似灯笼，点火内外红，有物堪比伦，来朝日出东。’传者以为笑。黄龙死心见之，叹曰：‘权兄提唱若此，诚不负先师所付嘱也。’”云：“一盏金灯号玲珑，四方八面不施工，照破乾坤黑暗处，山河大地是家风。”
        </desc>
    </Doc>
    <Doc>
        <title>灯头</title>
        <desc>
            《禅苑清规》有灯头称。见〈般若头〉处。云：“游方时，在云居作灯头，见僧说泗洲大圣近在扬州出现，有设问曰：‘既是泗洲大圣，为甚么却向扬州出现？’师曰：‘君子爱财，取之以道。’后僧举似莲华峰祥庵主，主大惊曰：‘云门儿孙犹在！’中夜望云居拜之。”
        </desc>
    </Doc>
    <Doc>
        <title>登坛受戒</title>
        <desc>
            《禅苑清规》云：“三世诸佛皆曰出家成道，西天二十八祖、唐土六祖，传佛心印，尽是沙门。盖以严净毗尼，方能洪范三界。然则参禅问道，戒律为先，既非离过防非，何以成佛作祖？受戒之法，应备三衣钵具，并新净衣物。如无新衣，浣染令净。入坛受戒，不得借借衣钵，一心专注，慎勿异缘。像佛形仪，具佛戒律，得佛受用，此非小事，岂可轻心？若借借衣钵，虽登坛受戒，并不得戒。若不曾受，一生为无戒之人，滥厕空门，虚消信施云云。”
        </desc>
    </Doc>
    <Doc>
        <title>登座</title>
        <desc>
            云：“指座有法语。”忠曰：“登座语，永兴禄和尚为始。”禄嗣玄沙备。云：“闽王请师开堂日，未升座，先于座前立云：‘大王、大众听！已有真正举扬也，此一会总是得闻。岂有不闻者？若有不闻，彼此相谩去也。’方乃登座。”
        </desc>
    </Doc>
    <Doc>
        <title>登座鼓</title>
        <desc>
            云：“上堂，候住持登座毕，方歇声。”详〈法鼓〉处。忠曰：“住持登须弥时，每蹈一阶，鼓一声。古德云‘蹈鼓而登。止此’是也。余谓此可得名节步鼓也。”《慈恩三藏玄奘传》云：“戒日王行时，每将金鼓数百，行一步一击，号为节步鼓。独戒日王有此，余王不得同也。”
        </desc>
    </Doc>
    <Doc>
        <title>凳子</title>
        <desc>
            忠曰：“椅子前承脚小几也。”大慧《正法眼藏》云：“法眼指凳子云：‘识得凳子，周匝有余。’云门云：‘识得凳子，天地悬殊。’天衣云：‘识得凳子，梌楠木做。’”云：“乘侍者曰：‘禅师亲见石门，如何却嗣广慧？’隆曰：‘我初见广慧，渠方欲剃发，使我擎橙子来。广慧曰：道者！我有橙子诗，听取，诗曰：放下便平稳。我时便肯伊。’”《正字通》云：“凳，旧注：丁邓切，登去声，床凳。《正韵》：橙，几属。《字林》作凳。”《品字笺》云：“高而可凭者，为几为桌；低而可坐者，为椅为凳。”《三才图会》云：“杌、凳，皆胡床之别名。但杌之制方，凳之制修，皆后人以意为之者。”
        </desc>
    </Doc>
    <Doc>
        <title>涤篆</title>
        <desc>视篆亦曰涤篆。见〈视篆〉处。旧说曰：“小器盛水备傍，削细木，以为涤印之用。”</desc>
    </Doc>
    <Doc>
        <title>地客</title>
        <desc>
            忠曰：“即庄佃也。”《禅林宝训》云：“妙喜曰：‘佛性住大沩，行者与地客相殴，佛性欲治行者，祖超然佛日文祖，嗣天衣怀。因言：若纵地客摧辱行者，非惟有失上下名分，切恐小人乘时侮慢，事不行矣。佛性不听。未几，果有庄客弒知事者。’”又云：“妙喜曰：‘祖超然住仰山，地客盗常住谷。超然素嫌地客，意欲遣之，令库子行者为彼供状。行者欲保全地客，察超然意，抑令供起离状，仍返使叫唤，不肯供责。超然怒行者擅权，二人皆决竹篦而已，盖超然不知阴为行者所谋。乌乎！小人狡猾如此。’”
        </desc>
    </Doc>
    <Doc>
        <title>地炉</title>
        <desc>
            《临济玄禅师录》云：“师一日与河阳木塔长老同在僧堂地炉内坐云云。”云：“与善修、洪进自漳州抵湖外，将发而雨，溪壮不可济，顾城隅有古寺，解包休于门下。雨不止，入堂，有老僧坐地罏，见益而曰：‘此行何之？’曰：‘行脚去。’又问：‘如何是行脚事？’对曰：‘不知。’曰：‘不知最亲。’益疑之。”老僧，地藏琛禅师也。《五分律》云：“听因地作火炉。”
        </desc>
    </Doc>
    <Doc>
        <title>弟子</title>
        <desc>
            《维摩经孤山垂裕记》云：“所以称弟子者：言弟，则显师之谦；言子，则彰我之敬。谦敬俱陈，故言弟子。所以自称为弟子，师亦谓之为弟子，故知其名含谦敬也。”《维摩经慧远义记》云：“声闻学在佛后，故名为弟；从佛化生，故复称子。”《维摩经嘉祥胡吉藏疏》云：“问：诸声闻、菩萨皆弟子，何意声闻云弟子，菩萨不称弟子耶？解云：通例而不尔者。声闻亲侍佛，形仪如法，故云弟子；菩萨形无定方，反常合道，如文殊安剑欲刺佛，非弟子之法，故不得云弟子也。而言弟子者，外书云：‘夫子视门人如弟，自处如兄；弟子亲夫子如父，自处如子。师资合举，故云弟子。’佛法即通，众生亲佛如父，自处为子；佛亦视众生如子，自处为父。故云：吾世间之父，众生皆是吾子。前悟为兄，后悟为弟，故云弟子也。”
        </desc>
    </Doc>
    <Doc>
        <title>第一座</title>
        <desc>
            首座，在僧堂前板第一位，故亦言第一座。云：“师在百丈充典座，丈选沩山主人，命师往。时华林为首座，乃云：‘某甲忝居第一座而不得往，典座却往。’百丈令首座与师对众下语，出格者行，遂拈净瓶置地上，云：‘不得唤作净瓶，汝唤作甚么？’首座云：‘。’丈却问师，师踢倒净瓶而去，丈笑云：‘首座输却山子也。’因命师行。”
        </desc>
    </Doc>
    <Doc>
        <title>第一座</title>
        <desc>飨礼第一筵谓之第一座，第二筵谓之第二座。云：“如有三五人，西堂则分作两座：第一座，西堂吃汤，住持行礼；第二座，两序吃汤，侍者行礼。”</desc>
    </Doc>
    <Doc>
        <title>典宾</title>
        <desc>
            即知客也。云：“依太平，事祖五祖数载。后典宾海会，雨夜读《传灯录》，至破灶堕因缘，忽拨火大悟。”《明极俊禅师录》：“南洲和尚远忌普说云：‘大日本国有善知识，名南洲禅师，生平履践确实，工夫精专。游唐七载，参知识于南屏山中，掌典宾任，只一玻璃盏子，验尽五湖四海龙象。奏凯回来本国，见兀庵，于洗钵盂话深领其旨。’”
        </desc>
    </Doc>
    <Doc>
        <title>典客</title>
        <desc>
            知客又名典客。云：“尝典客大阳，与客论赵州宗旨。客曰：‘柏树子因缘，觉铁觜言先师无此语，法眼肯之，其旨安在？’显曰：‘宗门抑扬，那有规辙乎？’时有苦行名韩大伯者，貌寒，寝侍其旁，辄匿笑而去。客退，显数之曰：‘我偶客语，尔乃敢慢笑，笑何事？’对曰：‘笑知客智眼未正，择法不明。’显曰：‘岂有说乎？’对以偈曰：‘一兔横身当古路，苍鹰一见便生擒。后来猎犬无灵性，空向枯桩旧处寻。’显阴异之，结以为友。显盛年工翰墨，作为法句追慕禅月休公。”云：“见密庵于乌巨，众才满百，然皆一时龙象。命师为典客，常随众入室，密庵为傍僧举‘不是风动，不是幡动’，师闻，豁然大悟，从此机语相契。一日，密庵遇师于众寮前，谓师曰：‘不得问讯，不得叉手，总不得作伎俩，你试露个消息看。’师应声云：‘方丈里有客。’密庵呵呵大笑。”
        </desc>
    </Doc>
    <Doc>
        <title>典座</title>
        <desc>
            《僧史略》云：“典座者，谓典主床座九事，举座一色以摄之，乃通典杂事也。”现刊《僧史略》，九作凡，非。《释氏要览》云：“典座，《僧祇律》云：‘典次付床座。’此掌僧九事之一也。”又见〈主事〉处。《祖庭事苑》云：“按《僧史》：‘谓典主床座九事，今举一色以摄之，乃通典杂事也。’今禅门相沿以立此名耳。”《僧祇律》云：“佛住舍卫城，有比丘名陀骠摩罗子，众僧拜典知九事。九事者：典次付床坐、典次差请会、典次分房、典次分衣服、典次分华香、典次分果蓏、典次知暖水人、典次分杂饼食、典知随意与堪事人，是名僧拜典知九事。付床坐时，是长老右手小指出灯明，随品次付。”广说。忠曰：“次者，次第也，次第付与、次第差择等也。”《四分律》云：“佛在罗阅城耆阇崛山中，尔时，尊者沓婆摩罗子比丘，众中差令典众僧床座、卧具及分饮食。”广说。《禅苑清规》云：“典座之职，主大众斋粥，须运道心，随时改变，令大众受用安乐，亦不得枉费常住斋料。及点检厨中，不得乱有抛撒。选拣局次行者，能者当之，行令不得太严，严则扰众；不宜太缓，缓则失职。造食之时，须亲自照管，自然精洁。如打物料并斋粥味数，并预先与库司知事商量。如酱醋淹藏收菜之类，并是典座专管，不得失时，常切提举火烛依时。俵散同利，务要均平。如合系监院、直岁、库主所管，同共商量即可，并不须侵权乱职。厨中灶釜什物，如故旧损坏，则逐旋抽换添补云云。”《备用清规》云：“典座之职，无真心供养者，不宜徇关节妄请之，当与前堂首座谋议，从众擢用，万不失一也。当广种蔬菜，力除草秽，四时合种杂物，勤看老圃须知，园丁当以私惠优其寒暑。调和羹菜五味，须全油酱椒料。常住有限，须出己囊，助办堂供，一人办心，诸天办供。多见所在假名，职图监收，园地半占，栽麻苎，以为园丁补洗，递代相承，习以成弊。厨中不许弃贱诸物，执役选用苦行老成。若设大斋，食次与上首、知事商议，过多、减除皆不可也。行者不律，诲而至再，不受训者，责之罚之，同利均俵。粥饭上桶，焚香望僧堂设拜。常把众人顶在头上，自获福利，不汝欺也。”《敕修清规》云：“典座职掌大众斋粥，一切供养务在精洁，物料调和，检束局务，护惜常住，不得暴殄。训众行者，循守规矩，行益普请，不得怠慢。抚恤园夫，栽种及时。均俵同利，二时就厨下粥饭，食不异众。粥饭上桶，先望僧堂焚香设拜，然后发过堂。”慈觉〈龟镜文〉云：“供养众僧，故有典座。”又云：“为成道业故，应受此食，所以报典座也。”又云：“六味不精，三德不给，非典座所以奉众也。”又云：“贪婪美膳，毁訾粗餐，非所以报典座也。”沩山祐禅师在百丈充典座。见〈第一座〉处。渐源兴禅师在道吾为典座。见〈主事〉处。云：“谒投子义青于海会，后作典座。子曰：‘厨务勾当不易。’师曰：‘不敢。’子曰：‘煮粥邪？蒸饭邪？’师曰：‘人工淘米着火，行者煮粥蒸饭。’子曰：‘汝作甚么？’师曰：‘和尚慈悲，放他閑去。’”《佛果击节录》云：“雪峰担笊篱木杓行脚，到处作典座。”详〈〉处。云：“大沩、雪峰皆典香积而策勛者也，必躬必亲，随变发机，乃自作活计，非勤劳之谓。至踢倒净瓶，鳌山半夜，而其活计一空。印也职此，斡无为有，调众口若一，虽午盂九文之积，亦以资之。噫！亦勤且劳矣，为而忘其勤，随变而发其机，审是则太虚为口，万象为舌，赞之不及，又岂在诸衲谤沈无香哉？”
        </desc>
    </Doc>
    <Doc>
        <title>点茶</title>
        <desc>
            云：“山门首，预钉挂帐设，中敷高座向内，首座向外摄，居主位。乃至上首知事行礼，揖坐揖香，归位点茶。收盏，再起烧香揖香，归位点汤。汤罢，起谢，上轿。”《文公家礼》云：“主妇执茶筅，执事者执汤瓶随之点茶。盖以神主椟前，先设盏托，至是乃注汤于盏，用茶筅点之耳。古人饮茶用末。所谓点茶者，先置末茶于器中，然后投以滚汤，点以冷水，而用茶筅调之。今人烧汤煎叶茶，而此犹云点茶者，存旧也。”宋蔡襄《茶录》曰：“点茶，茶少汤多，则云脚散；汤少茶多，则粥面聚。建人谓之云脚、粥面。钞茶一钱七，先注汤，调令极匀，又添注入，环回击拂，汤上盏可四分则止。视其面色鲜白，着盏无水痕为绝佳。建安斗试，以水痕先者为负，耐久者为胜，故较胜负之说，曰相去一水两水。”宋徽宗《大观茶论》曰：“点茶不一，而调膏继刻，以汤注之，手重筅轻，无粟文、蟹眼者，谓之静面点。盖击拂无力，茶不发立，水乳未浃，又复增汤，色泽不尽，英华沦散，茶无立作矣。有随汤击拂，手筅俱重，立文泛泛，谓之一发点。盖用汤已，故指腕不圆，粥面未凝，茶力已尽，云雾虽泛，水脚易生。妙于此者，量茶受汤，调如融胶，环注盏畔，勿使侵茶，势不欲猛，先须搅动茶膏，渐加击拂，手轻筅重，指绕腕旋，上下透彻，如酵檗之起面，疏星皎月，灿然而生，则茶之根本立矣。“第二汤，自茶面注之，周回一线，急注急上，茶面不动，击拂既力，色泽渐开，珠玑磊落。三汤，多置，如前击拂，渐贵轻匀，周环旋复，表里洞彻，粟文、蟹眼泛结杂起，茶之色十，已得其六七。四汤，尚啬，筅欲转稍宽而勿速，其清真华彩既已焕发，云雾渐生。五汤，乃可少纵筅，欲轻匀而透达，如发立未尽则击以作之。发立已过则拂以敛之，结浚霭结凝雪，茶色尽矣。六汤，以观立作乳点勃结，则以筅着居，缓绕拂动而已。七汤，以分轻清重浊，相稀稠得中，可欲则止，乳雾汹涌，溢盏而起，周回旋而不动，谓之咬盏，宜匀其轻清浮合者饮之。”《桐居录》曰：“茗有饽，饮之宜人，虽多不为过也。”
        </desc>
    </Doc>
    <Doc>
        <title>点茶牌</title>
        <desc>云：“客头报众，挂点茶牌。”</desc>
    </Doc>
    <Doc>
        <title>点对</title>
        <desc>云：“数日前，副寺带行者赉簿到各寮，预先点对分晓。”忠曰：“总簿所记，与寮舍所有物，对校点捡有无也。”总簿，详〈交割〉处。</desc>
    </Doc>
    <Doc>
        <title>点汤</title>
        <desc>见〈点茶〉处。</desc>
    </Doc>
    <Doc>
        <title>点汤牌</title>
        <desc>云：“都寺分付客头请勤旧、蒙堂、诸寮，各挂点汤牌。”云：“朔望系寮元自烧香，令挂点汤牌，烧汤出盏。”</desc>
    </Doc>
    <Doc>
        <title>点心</title>
        <desc>
            云：“库司严设香烛，备点心。”又〈告香〉云：“半斋请参头、维那、侍者点心。”更半斋点心者多，详〈〉处。旧说曰：“点心，谓点于空心也。早旦阴阳未分时，少吃食，此摄养法。”《文公家礼》云：“妇具农羞，俗谓点心。”《剪灯新话》注云：“点心之点，与点茶之点同义，盖少食镇心也。”忠按：点心之点，与点茶之点义别。点茶，用茶筅点汤，又点冷水之义，见《文公家礼》。〈点茶〉处笺。点心，以食点空腹耳。宋吴曾《能改斋漫录》云：“世俗例以早晨小食为点心，自唐时已有此语。按唐郑傪为江淮留后，家人备夫人晨馔。夫人顾其弟曰：‘治妆未毕，我未及餐，尔且可点心。’其弟举瓯已罄。俄而女仆请饭库钥匙，备夫人点心，傪诟曰：‘适已给了，何得又请？’”《辍耕录》云：“今以早饭前及饭后、午前、午后、晡前小食为点心。引郑傪。此语唐时已然。”《俗呼小录》云：“午前、午后小食，谓上昼点心、下昼点心。”唐郑为江淮留后，夫人曰：“尔且点心。”《昭明太子别传》曰：“京师谷贵，改常馔为小食，即点心之说也。”
        </desc>
    </Doc>
    <Doc>
        <title>奠茶汤</title>
        <desc>举哀之后有奠茶汤佛事。又对灵小参之后有奠茶汤佛事。又真亭挂真之次有奠茶汤佛事。又见〈起龛〉处。</desc>
    </Doc>
    <Doc>
        <title>殿钟</title>
        <desc>忠曰：“佛殿钟也。”云：“鸣大钟、僧堂钟、殿钟，住持至佛前烧香。”又〈法器章〉云：“殿钟，住持朝暮行香时鸣七下。凡集众上殿，必与僧堂钟相应接击之，知殿主之。”</desc>
    </Doc>
    <Doc>
        <title>殿主</title>
        <desc>
            知殿又曰殿主。云：“拂拭尘埃，列正供具，以时洒扫，庄饰香灯，参后展席，以待众人瞻礼。”云：“师因遵布衲作殿主，浴佛次，师乃问：‘汝秪浴得这个，还浴得那个么？’遵云：‘把将那个来。’师休去。”《断桥伦禅师瑞巖录》有请殿主上堂。
        </desc>
    </Doc>
    <Doc>
        <title>钓语</title>
        <desc>
            索话又曰钓语，或曰钓话。盖钓学者问话之义。《禅林宝训》云：“万庵曰：‘古人上堂，先提大法纲要审问大众，学者出来请益，遂形问答。今人杜撰四句落韵诗，唤作钓话。一人突出众前，高吟古诗一联，唤作骂阵。俗恶俗恶！可悲可痛！前辈念生死事大，对众决疑。既以发明，未起生灭心也。’”
        </desc>
    </Doc>
    <Doc>
        <title>调度</title>
        <desc>
            云：“一条百纳瓶盂，便是生涯调度。”云：“盘桶并什物，调度精诚，净洁洗灌。”注云：“房舍众具，五行调度。”《资持记》云：“谓调养具度，即众物之通名。”云：“舜作什器于寿丘。”《正义》云：“颜师古云：军法伍人为伍，二伍为什，则共器物，故为生生之具为什器。亦犹彼军及作役者，十人为火，共畜调度也。”
        </desc>
    </Doc>
    <Doc>
        <title>钉挂</title>
        <desc>
            忠曰：“钉挂者，总言铺设也，或钉柱，或挂帷幕等。”云：“寝堂钉挂帐幕，排照牌。”又〈〉云：“三门下钉挂帐设，向里设位，讲茶汤礼。”又〈方丈特为新旧两序汤〉云：“钉挂寝堂，铺设坐位，乃至烧香侍者预排照牌。”又〈方丈小座汤〉云：“寝堂钉挂排位，秉烛装香。”旧说曰：“钉挂者，朱漆板书名位，以钉挂之也，非照牌，盖如钵位图者。”忠曰：“旧说谬矣，若如所言，则迎待尊宿，岂可挂漆板？既言钉挂帐幕，何求异解？又若挂名位为钉挂，则何以下复重言排照牌耶？故旧说必谬矣。”《墨庄漫录》云：“两京牡丹闻于天下，花盛时，太守作万花会。宴集之所，以花为屏帐，至于梁栋柱拱，悉以竹筒贮水，簪花钉挂，举目皆花也。”
        </desc>
    </Doc>
    <Doc>
        <title>顶相</title>
        <desc>
            忠曰：“祖相本无相，犹如如来顶相不可见，故名顶相。”《大法炬陀罗尼经》云：“如来顶相，肉髻圆满，一切天人所不能见。”《瑜伽师地论》云：“一切所有诸相，随入福聚，除白毫相，乌瑟腻沙增至千倍，尔所福聚，能感如来眉间白毫，乃至白毫随入福聚，增至百千倍。尔所福聚，能感如来其顶上现乌瑟腻沙，无见顶相。”竺仙云：“凡画宗师顶相，宜面西向。或谓生前作者则东，此言勿听。若作执竹篦，为学者入室之状，学者从右而入，是尤不可背之。其或升堂、小参之时，虽四众满前，顾视不拘定方。然龙象多众，皆居于右，而亦偏多右盻。抑东面者，宾也。是主人者，将为宾乎？若夫游山、行道等相，或回头转脑，临时出格，则无固必，传神写照之士宜知之。”忠曰：“余闻：凡祖像其生前画者，主位面向像右；死后画者，客位面向像左。其书赞法，书起一随像面所向也。今见竺仙所辩，存没须皆主位也。抑死后所画者，果何也？亦是画生前形状耳。若言死者在宾位，其像当宾位，则死者有何形状可图？呜呼！竺仙所论，可谓至当。”永平道元和尚云：“江浙禅剎自称临济远孙者，间有恶模样者，谓在善知识会下参禅，恳请顶相一幅、法语一轴，以备嗣法之标準。及晚年，讨得一个院子，不嗣法于前法语、顶相之师，但择当代名誉王臣亲附者，而改嗣之。噫！如此辈岂梦见佛祖道耶？大凡法语、顶相，虽教师及在家男女，行者商客，可亦授之，诸家语录具在。或非其人而谩望嗣法之证，虽是有道所伤，遂不得已而援笔也耳，乃不凭古来书式，聊记嗣我之由矣。”
        </desc>
    </Doc>
    <Doc>
        <title>定额</title>
        <desc>忠曰：“朝廷定天下佛寺之数有限，此云定额，定额外不许私建寺。凡定僧数，或定赋税数，皆称定额。”云：“伏愿陛下鸿慈，特降龙涣，準之前例，列之定额。”</desc>
    </Doc>
    <Doc>
        <title>定钟</title>
        <desc>
            《敕修清规》云：“候定钟鸣，住持出堂。”详〈昏钟〉处。又〈法器章〉云：“大钟，人定十八下。”忠曰：“人定，亥时也。”《莹山清规》云：“打一更三点三遍，后鸣大钟十八声，是称定钟，是时主人出堂。”旧说曰：“初更五点之后，经少时，鸣钟十八下，此名定钟，又名十八钟，正当亥时。其后少时，打二更也。凡坐禅，到定钟而止，众便出僧堂。今日本禅林，众出僧堂，则鸣鼓一板五毕，即时鸣十八钟者，略规也。若欲更坐禅，则报言：定钟坐禅，乃再入堂也。定钟后，锁前门，众皆自后门出入。”忠曰：“旧说言初更五点后，鸣定钟，如二十五点图亦言初更五点后。然《莹山》言一更三点后鸣定钟也。盖大钟一通半，总五十四下。可经一点时，乃自第一点打钟五十四下，而至第二点更钟五十四下，而至第三点总一百八下毕，未到四点直鸣定钟也。又见一图，有初更二点后鸣定钟者，盖钟百八下毕，次鸣定钟，次打初更第三点也。盖早打定钟，懈怠之相不可尚焉。余又按：若初更打第三点，则可省第一点第二点，方合中华省点法。余于〈二十五点〉处有辩之。”义堂《日工集》云：“定钟，乃今初夜坐禅钟也，谓之坐钟。”忠曰：“坐禅到定钟而止，非定钟鸣方坐禅。或定钟后坐禅者，陪修也，此名再请禅。”见《敕修》。又曰：“俗言初夜钟者，正是定钟也。”旧说曰：“大鑒、竺仙皆怒鸣定钟之早，盖定钟鸣，则罢坐禅，故怒其早也。”忠曰：“旧说言：‘定钟之制，大半于大钟。止此’此恐谓定钟鸣堂前钟，故作此说，谬矣。云：‘大钟，人定十八下。止此’《莹山》云：‘鸣大钟十八声，是称定钟。止此’可知定钟直鸣大钟，非别设焉，亦非用堂前钟。如堂前钟，制小，见〈僧堂钟〉处。”
        </desc>
    </Doc>
    <Doc>
        <title>东庵</title>
        <desc>
            东堂又言东庵。云：“绍兴甲子，罢寺居东庵。”云：“去此善法堂不远，有卧云老人，旧隐之东庵，伏望禅师不忘乃祖，暂此韬藏。”云：“师有栖遁之志，即上章乞罢住持事。上察其诚，许之，退居东庵。”又〈佛照光禅师传〉云：“师于育王创数椽以自处，号曰东庵，掩关自娱。”
        </desc>
    </Doc>
    <Doc>
        <title>东净</title>
        <desc>东序之厕曰东净也。云：“后架乃粪秽之聚，其称为东净、西净者，其净在人，不在境也。”</desc>
    </Doc>
    <Doc>
        <title>东司</title>
        <desc>
            东净又曰东司也。或以东司为厕通名，而在西者，亦呼为东司，实讹言也。如下引《武库》。云：“僧行东司，亦皆滤水。”又慈觉〈龟镜文〉云：“涕唾墻壁，狼藉东司，非所以报净头也。”《大慧武库》云：“钱弋郎中访真净，说话久，欲登溷，净令行者引从西边去，钱遽云：‘既是东司，为什么却向西去？’净云：‘多少人向东边讨。’”《释氏要览》云：“屏厕或曰圊。圊，清也，至秽之处，宜洁清故。今南方释氏呼东司，未见其典。”《事物异名》云：“登司，同郭登，厕神也，登主也，今人误曰登司。”忠曰：“东讹作登，更随作厕神之义转误矣。”无住《杂谈集》云：“东司可诵乌刍沙摩真言，是即不动明王垂迹，而号不净金刚。人上东司时，或有鬼恼人，则此金刚誓护念矣。”忠曰：“不动化不净金刚，见《大日经一行疏》。”《大威力乌枢瑟摩明王经》下卷云：“复次，乌枢瑟摩明王教法，不拘净秽，恒示忿怒相，诵满三十万遍，得验。”又云：“复次，不拘净秽诵三十万，乌油麻和酥进火中一千八遍得验。”忠曰：“世传凡人悬佛像于颈者，书乌枢瑟摩明王名号加之，则不蒙秽罪。然未得经律，本据《乌枢瑟摩经》说，但如右耳。”
        </desc>
    </Doc>
    <Doc>
        <title>东堂</title>
        <desc>
            忠曰：“当寺前住，人称东堂。盖东是主位，前住人是旧主，故居东堂。”旧说曰：“东堂，当山前住也；西堂，他山前住也。本非谓位之高下，与日本沿袭义别也。昔龙华和尚、春屋葩开基南禅龙华院。慈氏和尚、义堂信开基南禅慈氏院。武州管领等，胥议定东堂、西堂及其衣相、坐具等之色。”又曰：“如中华，虽甲剎某寺前住，则称东堂；于本寺，虽五山之前住，来居余寺，则称西堂。日本称呼不如此耳。”《莹山清规》云：“如当寺退院长老，称之东堂。”云：“若前代住持别迁未赴，或退居东堂，未据室前，讲交代礼。”又〈退院〉云：“若留本寺居东堂相继住持者，须当尽礼温存。”又〈圣节〉云：“住持趺坐，西堂、东堂出座下问讯。”又云：“次东堂、西堂出班上香。”云：“师后居大名府兴化寺东堂。”又〈临济录序〉云。云：“圆通讷禅师，让圆通以居之，而自处东堂。”《祖庭事苑》解云：“晋郤诜，辽迁雍州刺史，帝于东堂会送，问诜曰：‘卿自以为何为？’诜对曰：‘百举贤良对策为天下第一，犹桂林之一枝，昆山之片玉。’帝笑之。”忠曰：“《风穴众吼集》今不传，无东堂语，未知解何东堂也。〈郤诜传〉东堂，于禅家东堂没干涉。”
        </desc>
    </Doc>
    <Doc>
        <title>东西藏</title>
        <desc>云：“后以众多，列东西藏。”</desc>
    </Doc>
    <Doc>
        <title>东序</title>
        <desc>
            东序者知事，西序者头首，此谓两班也，犹如朝廷有文武两阶也。《尔雅》云：“东西墻谓之序。”注：所以序别内外。疏：此谓室前堂上，东厢西厢之墻也。所以次序分别内外亲疏，故谓之序也。云：“西序东向，敷重底席；东序西向，敷重丰席。”及礼经，每云东序、西序者，皆谓此也。忠曰：“文武官，列班东之序墻，西之序墻，故云东序、西序。”《品字笺》云：“序，《说文》：‘东西墻也。’徐曰：‘序之言序也，所以序别内外也。《增韵》：‘序，堂前之两庑也。’〈内则〉注，引崔氏云：‘宫室之制，中央为正室，正室左右有房，房外有序，序外有夹室。然则序也者，其正室前，夹室后，东西两墻下之廊庑与？’”云：“文班自东门而入，武班自西门而入。”云：
        </desc>
    </Doc>
    <Doc>
        <title>冬安居</title>
        <desc>
            和汉禅林，夏安居之外坐冬安居，即以十月十六日结，到明年正月十五日，以谓其便于禅坐，胜夏安居焉。既为古矣。《行事钞》云：“律通制三时，前《夏安居〉处引。故知佛制亦有冬安居也。”中云：“若佛子常应二时头陁，冬夏坐禅，结夏安居，常用十八种物，经具列。常随其身。头陁者，从正月十五日至三月十五日，八月十五日至十月十五日，是二时中，此十八种物常随其身，如鸟二翼。”忠曰：“盖言行头陁可于夏冬二安居之间，其云从正月十五日，便可知有冬安居也。冬安居了之明日，始头陁也。”永平道元和尚云：“《梵网经》中虽有冬安居文，其法不传，但九夏安居法传焉。”荣西和尚《兴禅护国论》云：“夏冬安居，谓四月十五日结夏，七月十五日解夏。又十月十五日受岁，正月十五日解岁。二时安居并是圣制也，不可不信行，我国此仪绝久矣。大宋国比丘者，二时安居无阙怠。不安居而称夏腊之二名，佛法中可笑也。”忠曰：“言十月十五日受岁者，恐未晓《增壹》七月十五日受岁之说耶。”失名，嗣宝寿沼。章云：“在先宝寿为供养主。寿问：‘父母未生前，还我本来面目来。’师立至夜深，下语不契。翌日辞去，寿曰：‘汝何往？’师曰：‘昨日蒙和尚设问，某甲不契，往南方参知识去。’寿曰：‘南方禁夏不禁冬，我此间禁冬不禁夏，汝且作街坊过夏。若是佛法，阛阓之中，浩浩红尘，常说正法。’师不敢违。”《传灯》、《广灯》〈第二世宝寿章〉不收此缘。《大隋真禅师录》云：“老僧行脚时，看他眼目稍似根性，有些些器量，方欲过一夏或一冬。”详于《〉处。《月江印禅师再住淀山录》：“解制上堂云：‘南方禁夏不禁冬，北方禁冬不禁夏。’”又睹货逻国以十二月十六日安居。《西域记》云：“睹货逻国气序既温，疾疫亦众，冬末春初，霖雨相继，故此境已南，滥波已北，其国风土并多温疾，而诸僧徒以十二月十六日入安居，三月十五日解安居，斯乃据其多雨，亦是设教随时也。”云：“春开讲演席，挂钵声相鸣。秋结禅那期，孤存二三僧。”忠曰：“由此，云栖结秋安居也。”
        </desc>
    </Doc>
    <Doc>
        <title>冬朝</title>
        <desc>忠曰：“冬至之朝也。见于〈冬夜〉。又贺冬义，见〈四节〉处。”</desc>
    </Doc>
    <Doc>
        <title>冬夜</title>
        <desc>忠曰：“冬至前夜也。”云：“其冬夜，土地堂念诵，及冬朝讲礼。”</desc>
    </Doc>
    <Doc>
        <title>冬斋</title>
        <desc>
            忠曰：“冬至秉拂，都寺辨斋，曰冬斋。”云：“法离见闻，言诠罔及；道非色相，智照洞然。首座用处即是藏主用处，藏主用处即是都寺用处，一即三，三即一。木马火中嘶，黄昏候日出，你诸人向个里着得眼，便见都寺用处要且不是藏主用处，藏主用处要且不是首座用处。还会么？曹溪波浪如相似，无限平人被陆沈。”
        </desc>
    </Doc>
    <Doc>
        <title>洞脚</title>
        <desc>
            旧说曰：“住持巡寮，住持倚各各寮椅子时，寮主与寮之洞脚皆进插香。”古解者为洞脚，未详。忠曰：“盖各寮属寮主之众也，未详字义。”《日工集》云：“守亨书记求预会下，乃容石屏洞脚。”又云：“步往石屏，语诸同脚曰：‘屋子破损，在在皆是，吾无以为忧，今经像、墨宝无恙，幸矣。’”忠曰：“作同，未知孰是。”
        </desc>
    </Doc>
    <Doc>
        <title>都仓</title>
        <desc>《雪巖钦禅师光孝录》：“谢都仓、副寺、侍者并秀才上堂云：‘丛林虽未整肃，更点却要分明，粒米须还粒饭，八两定要半斤。折衡剖斗，移风易俗，固是格外提持，为什么却道将谓汝孤负吾，元来却是吾孤负汝？逢人但恁么举。’”
        </desc>
    </Doc>
    <Doc>
        <title>都场</title>
        <desc>《希叟昙禅师法华录》：“中秋谢都场、监收并知客、维那上堂云：‘明月可中庭，雁影沈寒水。烹金炉冷岁华深，九鼎遗言犹在耳。’拈拄杖云：‘深深拨着，宿火通红。不假一槌成大器，刈禾镰子疾如风。’”</desc>
    </Doc>
    <Doc>
        <title>都道场</title>
        <desc>
            都道场者，每郡县建祝寿道场，以为一郡一县聚会祈祷之处。义堂《日工集》云：“唐土每城里有都道场，诸宗集会祝圣。止此”是也。云：“或住持赴郡县都道场所归时，鸣钟集众门迎，诣方丈问讯。”《僧史略》云：“魏大武帝始光二年立道场，，敕州镇悉立道场，庆帝生日。”〈〉详引。
        </desc>
    </Doc>
    <Doc>
        <title>都管</title>
        <desc>
            都寺亦名都管。云：“有荷众之力，复有容众之量；有忧众之心，复有供众之念；能具此力量，更存此心念，方可总众僧之庶务，广梵剎之宏规。佛法与世法无殊，公事与己事一体，护惜常住，如护眼睛。如杨岐之辅慈明，三脚驴辽天声价；石窗之佐宏智，漏灯盏动地光辉。须是大丈夫儿，方显大丈夫事。还知么？瑞龙此日宗风盛，栗棘金圈大播扬。”云：“建长兰溪和尚神秀，照都管，毗赞丛席，历试诸难，观其处己清廉，虚明自照；见其履践卓绝，高而不危，因命曰月巖。非其父不知其子，非其子不承其父云云。”《希叟昙禅师开善录》：谢首座、藏主秉拂，都管冬斋，上堂云：“兜率天宫初说梦，修多罗藏又谈空。一人人饱纯陁味，不与寻常至节同。娟娟萝月，瑟瑟松风。四壁生涯贫彻骨，敌君王富乐无穷。”曰：“乾坤之内，宇宙之间，中有一宝，秘在形山。乃至今有大功德主，等持禅寺现职都管宝山玖公，凭此宝力，辅我山门，法轮食轮，左转右转；大屋小屋，东撑西撑云云。”《高峰妙禅师录》有明山都管下火。朝廷有都管职。元周密着，天基圣节排当乐次云：“都管：周朝清、陆恩显。”二人名。市豪亦有都管。《水浒传》云：“卢俊义管家私的主管，姓李名固，卢俊义见他勤谨，直抬举他做了都管，一应里外家私都在他身上，手下管着四五十个行财管干，一家内都称他做李都管。”
        </desc>
    </Doc>
    <Doc>
        <title>都监寺</title>
        <desc>
            忠曰：“即都寺也。都监寺，略言都寺而已。或以为双举都寺、监寺二职者，非也。”云：“古规惟设监院，后因寺广众多，添都寺以总庶务，早暮勤事香火，应接官员、施主。会计簿书，出纳钱谷，常令岁计有余。尊主爱众，凡事必会议，稟住持方行。训诲行仆，不妄鞭捶。设当惩戒摈罚，亦须稟议，量情示警，毋纵威暴，激变起讼。差设庄库职务，必须公平，毋用私党，致怨上下。昔丛林盛时，多请西堂、首座、书记以充此职，而都监寺亦充首座、书记，否则，必腊高，历事廉能公谨，素为众服者充之。既无取于公，而道福殊胜，上下美留，虽连年不易，或数请再充，又何伤焉？故所在单寮勤旧不满五六人。副寺以下，非历三次不归前资，监寺非三次不归蒙堂，都寺非三次不得居单寮。再请出充者，公界封钥元房，以避嫌疑。斋粥二时必赴堂，则行仆行益自然整肃。如杨岐之辅慈明，石窗之辅宏智，可为法则。”又〈〉云：“都监寺臣僧某言。”旧说曰：“天竺唯有监寺耳。如都寺，汉土始置，故当监寺为本，然都寺却班监寺上。”忠曰：“旧说云：‘天竺无都寺。’盖依《要览》主事四员之说，前〈主事〉处引。而有此言。又云汉土始置都寺者，依《敕修清规》添都寺之语，而有此言。但如曰都寺汉土后置，故可在监寺下，则拘事昧义。夫事务繁故，增监寺之员。在数员上位者，可总下位，总之者名都寺。其名虽后有，岂都总者而可得班所属之下耶？”《睦州陈尊宿录》云：“睦州僧正并诸大德众请师上堂，师问僧正，僧正应诺。师云：‘？’正云：‘不在。’师云：‘？’正云：‘不在。’师云：‘？’正云：‘不在。’师云：‘三段不同，今当第一，向下文长，赴在来日，不词谨退。’便起，诸大德罔措。”
        </desc>
    </Doc>
    <Doc>
        <title>都寺</title>
        <desc>
            忠曰：“位在监寺上，都总诸监寺，故曰都寺，又曰都总。”旧说曰：“或谓知事卑于头首，殊不知都寺是大蒙堂，位居后堂上，凡三历都寺，则归单寮。”《僧史略》云：“夫言寺者，嗣也，治事者相嗣续于其内也。既用官司之名，无亏佛事之业，故子续其父，资逾于师，此相嗣而接蹤，当克勤而成事也。”《永平清规》云：“古时监寺而已。近日称都寺，即监寺也，称副寺亦监寺也。近代寺院繁务，仍请两三监寺也。”《备用清规》云：“都监寺，山门重任，贵在得人。百丈监院，干办公私，今都寺是也。大剎多职，书记方任荷负，贵得翰墨清新，黼黻宗社，朝夕勤于香火，岁计考于簿书，参辞官员，贺谢檀越，出纳收支，準备供众，斋粥常运，胜心待物，不可轻易。行仆有犯，量过行移，罪亡重科，诚告听恕。庄库职务，择举公心，尊贤容众，和气霭然。供众缺乏，竭力运谋，修造事务，尽心成美。同事才德，推扬行止，涉私密谕，或大过累及山门，密覆住持，毋闻清众，方便处置，万不失一也。二时拨忙赴堂，他营语及同事。公私纤粟分明，种种爱护常住，如杨岐之佐慈明，石窗之辅宏智。异日遇缘即宗，人天模范，盛大光明，未可量也。”云：“杨岐挟纸衾出入库司三十年，力辅慈明；用都寺不点常住油，买大碗造食供养大众。”用都寺，婺州双林德用禅师也，嗣高庵悟。《普灯录》载。
        </desc>
    </Doc>
    <Doc>
        <title>都文</title>
        <desc>
            《南禅清规》都寺上有都文。相国寺亦古有都文，而班都寺上。心华桂长老云。《备用清规被钵位图》，都寺下，监寺上有都文。云：“慧日山东福禅寺都文比丘某云云。”云：“‘电卷风旋，摇干蕩坤，一伸怒臂，相助扶颠。听古洞生姜倍增高价，与杨岐破屋重整颓砖，法华赢得日高眠。萝窗清梦觉，引客步松门。春昼永，鸟声喧。’拍禅床一下，‘我行荒草里，汝又入深村。’”忠曰：“希叟用宝生姜会监寺事，都文职掌可粗知之。”
        </desc>
    </Doc>
    <Doc>
        <title>都闻</title>
        <desc>
            忠曰：“盖都文也。文、闻音近，或作闻耳。”《东福清规》云：“东序转位，自都闻寮嘘达。”又云：“都闻转位，则令都寺退，而都闻立班其位。新住持入院，则都闻立都寺之班。”云：“平都闻不惮鲸波之险，随侍建长和尚而来此同住一夏。”忠曰：“建长，盖隆兰溪也。法平自中华侍来，乃知都闻之称尚矣。”《清拙澄禅师录》有都闻惠磬颂。灵山隐禅师嗣雪巖钦《业识图》有庆都闻起龛佛事。义堂《日工集》云：“天龙都闻能公云云。”又云：“赴相国寺新都闻局，奉接府君之伴也。府君，义满公。”又云：“中季藏主送公帖与南禅都闻，都闻即持公帖来，余乃受请。”
        </desc>
    </Doc>
    <Doc>
        <title>都庄</title>
        <desc>
            忠曰：“盖庄主也。”：“举南泉到庄因缘，云：‘金山今日新请都庄，万一山僧到庄，第一不得鬼语。’”云：“洞山道：‘天晴盖却屋，乘时刈却禾，输纳王租了，鼓腹唱讴歌。古人住山，得与么了事，得与么快活。雪峰有屋盖未了，有禾收未上，有租未纳破，方待鼓腹讴歌，而顗都庄又迁化。苦！苦！敢问大众：一等是出家儿，一等是住山人，为甚苦乐不同？会么？曹溪波浪如相似，无限平人被陆沈。’喝一喝。”
        </desc>
    </Doc>
    <Doc>
        <title>都总</title>
        <desc>都总即都寺也。云：“座元、都总、诸位禅师。”</desc>
    </Doc>
    <Doc>
        <title>斗帐</title>
        <desc>
            忠曰：“帐形如覆斗故名，其以组成饰，即是同心结也。”云：“太子赍金合子，署封赐夫人，发见有同心结数枚。”汉刘熙《逸雅》云：“帐，张也，张施于床上也。小帐曰斗，形如覆斗也。”云：用白绢一匹，结如世俗所谓图同心结者，朱子所谓结绢，盖如此云。云：“作瓶天子化作一尸，卧在床上，众人舆行，复以种种妙色刍衣张施其上，作于斗帐。”《起世经》云：“妇女丈夫命终，作种种斗帐幰盖而普周匝。”
        </desc>
    </Doc>
    <Doc>
        <title>读大般若经</title>
        <desc>义堂《日工集》云：“康历三年二月四日，率众就于上府，真读《大般若》，祈祷府君疱疮平安。”</desc>
    </Doc>
    <Doc>
        <title>读法华千部</title>
        <desc>云：“左武卫将军为二品太夫人真归以来，不知已作多少功德了也。今当五七之辰，只于昨日一日之间，命诸山僧众同时看诵《妙法莲华经》一千部。”</desc>
    </Doc>
    <Doc>
        <title>度弟</title>
        <desc>《日工集》云：“慧珙童子，即绝海度弟也。”又见〈〉处。</desc>
    </Doc>
    <Doc>
        <title>度弟院</title>
        <desc>
            忠曰：“未详何义，盖对十方剎为言，则己所度之弟子令住持之，甲乙而传者。”又见〈〉处。义堂《日工集》云：“神崎某，以寺施与，余坚却之曰：‘凡今时以度弟院为资者，天下皆是也。余则不然，以有三宝互用之诫也。’”又云：“府君赐东荣寺为度弟院。”又云：“承新规改度弟院为十方，则许预十剎。余伏以临川已为十剎首，是度弟也，当寺及普门亦皆度弟，诸方以为何如哉？府君僧录皆颔之。”
        </desc>
    </Doc>
    <Doc>
        <title>度牒</title>
        <desc>
            即祠部牒也。与〈祠部牒〉交看。云：“凡行者，初受度牒，以盘袱托呈本师两序各处，插香礼三拜，选日设供剃头。”又〈维那〉云：“堂僧挂搭，辨度牒真伪。”又〈亡僧唱衣〉云：“拈度牒，于亡僧名字上横剪破，云亡僧本名，度牒一道，对众剪破。”云：“自唐以来，设官置局，试经得度。其间获中僧科者，官给黄牒，剃度为僧。”旧说曰：“中华人为僧不易，必可受度牒；若未得买度牒，则只有发而随僧修学而已，谓之行者。如中峰本禅师，二十四岁而方得度牒，剃落。”陆游云：“故乡逾八千里路，空手要七十万钱。”《江湖纪闻》云：“真西山帅潭州时，有程二者，开旅店。有子年二十余，屡谋于所厚者，欲弒其父。时西山以精明称。所厚者恐累己，赴官首之。唤其父母问之，亦云逮其子赴左院。推勘，随即準伏，索到鼠尾刀，解官但问其故，则卒无说云云。狱已成，西山疑之云云。西山一夕穿秉炷香，告之天地神祇，梦神告之曰：‘此毋怪其然，乃是二十年前事了。’旦起，唤程二，屏去左右，曰：‘尔二十年前做什么事来，此事我知已悉，尔其无隐。’程乃哑然曰：‘然，二十年前，有沩山行者，在店安歇，欲买度牒，某贪其财物，杀而有之，所杀尸见瘗厨中。’西山委官籍其家产，可千缗，并掘其尸，果在，遂将程二送左院。禁审其子，準伏，与前词无异云云。西山曰：‘你若做甚生计，我自与你一千贯钱去。’其子曰：‘若得千贯钱，我买本度牒，沩山出家去。’西山遂将所籍家产千缗与之，程二编管建昌军，时嘉定壬午年也。”忠曰：“度牒不易买，可以此知。”今录中华度牒式：行在礼部捡会到日本国度牒式：圣一国师度牒。治部尚书右度牒，白纸，纸高壹尺壹寸捌分，阔壹尺陆寸陆分，文字皆板刊。盖出牒繁，故省写功也。但所新加者，初骏州有度等细字。又件度者，姓平之平一字，元年之元一字、乙卯字，年号亦刊。十月廿日之十字、廿字、人名花押，此等笔书耳书耳。三大印，字不可辨，盖治部省印也，三印皆同。
        </desc>
    </Doc>
    <Doc>
        <title>煅发</title>
        <desc>
            焚得度人之发也。云：“‘铜头铁额，马颔驴腮，倒顺刬除千万万，零星收拾几堆堆。作者出手，炉韛新开，从前毛病到此一时灰，红个、白个、青个、紫个、赤个。’以火打圆相云：‘尽从者个流出来。’”云：“拈火把云：‘一呼善来，须发自落，积累既多，无处安着，普请大众，把火烧却。且道烧却后如何？不用拨灰求舍利，无边顶相放毫光。’”云：“活刬群牛脑后毛，风吹日炙转腥臊，不堪狼藉薰天地，罪恶重将业火烧。恁么见得，切忌死灰寻舍利，。”
        </desc>
    </Doc>
    <Doc>
        <title>对触礼</title>
        <desc>云：“新命受草贺了，鸣僧堂钟，领众躬送前代归寮，对触礼一拜。”</desc>
    </Doc>
    <Doc>
        <title>对机</title>
        <desc>忠曰：“师家答学者问也。”见〈〉处。</desc>
    </Doc>
    <Doc>
        <title>对面位</title>
        <desc>云：“寝堂中敷住持高座，专使附位于右，两序如常列左右，勤旧对面位，侍者、知事下位。”</desc>
    </Doc>
    <Doc>
        <title>对转触礼</title>
        <desc>
            云：“当日批下堂司，请旧侍者茶，送归众寮，维那上首，对触礼一拜，对转触礼一拜，送维那出门。”云：“与维那交互对触礼一拜。止此”即是对转触礼也。云：“参头同到众寮，维那上间入，对触礼一拜，对转对触礼一拜。”云：“维那居上间，对触礼一拜，转下间，又对触礼一拜。”
        </desc>
    </Doc>
    <Doc>
        <title>顿首</title>
        <desc>
            九拜之一也。云：“辨九拜，一曰稽首，二曰顿首，三曰空首，四曰振动，五曰吉拜，六曰兇拜，七曰奇拜，八曰褒拜，九曰肃拜。”注：稽首拜，头至地也。顿首拜，头叩地也。空首拜，头至手，所谓拜手也。吉拜，拜而后稽颡。兇拜，稽颡而后拜。奇拜，谓一拜。褒拜，报拜也。肃拜，但俯下手。振动者，《正字通》云：“振动，如仪礼之揖厌。推手曰揖，引手曰厌，今谓之打躬连拱手。诗诂谓战栗变动，恐悚迫蹙而下手。”忠曰：“凡九拜解释，《正字通》用舍注疏。欲得其详者，须捡彼。”《文献通考》云：“朱文公熹白鹿礼殿塑像说曰：‘其为顿首，则又以头顿手上也。其为稽首，则又却其手而以头着地。’”《野客丛书》云：“今人或以顿首施于卑下，不知拜头叩地岂卑下之所安乎？”《经国大典注解》云：“臣之于君稽首，稽首者引首稍久在地。稽者，稽留之意。下官于上官顿首，顿首者额至手即起也。上官于下官空首，空首者头不至手即起也。平交者亦空首。”《宾退录》云：“其为顿首，则又以头顿于手上也。其为稽首，则又却其手而以头着地。”
        </desc>
    </Doc>
    <Doc>
        <title>顿写</title>
        <desc>
            忠曰：“一座疾书《法华经》为顿写矣，此方荐亡修之。或谓昉于唐僧法僧行，或谓起于日本法藏也。”云：“命僧顿书《妙法华经》一部及仁山大居士亲手躬书。”愚中及禅师《丱余集》顿写《法华经》祝语云：“中有纯孝沙门，而为一日顿写之权舆，良有深旨，可不信哉？乃至严饰斋会，延之僧众，于一日内同心戮力，顿书八轴，以伸供养。”又供养顿写《法华经》语云：“钦惟佛所护念一乘《妙法莲华经》，开五种行门中，以书写功德为胜；书写功德中，以顿写功德为最尊最上者久矣。”《空谷应禅师录》：“起峰大祥忌升座云：‘预就西山景德开建道场，敦请僧众三日看阅五部大乘经，计二百卷，一日顿写大乘妙典六万余言。’”僧祥《法华传记》云：“绛州有孤山，西河造立堂舍，多树林木，颇得山居形胜处也。永徽中，有二人僧同房而住，一人名僧行，行三阶佛法；一人名僧法，行法华三昧。二人要契，先亡者必告生处，如昔无著、世亲。后僧行先亡，虽思慕之，三年无示告生处。堂有观音像，断食祈誓，必有感应。僧法断食五日，在堂不出户外，至五日夜，梦有一沙门谓法曰：‘汝执取我裳角，将见僧行生处。’即执裳角，须臾至地狱，猛火炽然不可亲近，铁网七重而覆其上，铁扉四面闭甚固，百千沙门犯净戒不调身心者，在中受苦。“沙门谓防守罗剎曰：‘此中有沙门僧行不？’答：‘有。’又曰：‘欲见。’答：‘不可见。’沙门语罗剎：‘昔同行思慕而来，我等佛子，汝如何固惜？’答：‘若欲见，随意即见。’时罗剎以鉾贯黑炭示之曰：‘此是僧行也。’僧法见黑炭，流泣：‘沙门释子，如何受重苦？愿欲见昔形。’时罗剎唱活，宛如平生，但身体烧烂，谓法曰：‘吾昔贡高恣犯，汝将救吾苦。’法曰：‘如何救之？’答：‘为造《法华经》。’曰：‘如何造？’答：‘一日之中以可毕其功。’法曰：‘贫道岂可一日中毕？’答：‘吾苦不可忍，剎那难过，非一日猛利行，焉得苦息？’尔时罗剎瞋呵，以鉾贯之，投地狱中，法随前沙门而出。梦觉，即日舍衣钵资，雇书生四十人，一日写之，供养礼拜。其夜又梦前沙门来告：‘僧行早离地狱苦，近生第二天。’”云：“天帝屈法藏庆赞绀琉璃观自在像，藏曰：‘所生之母，去阎浮久，不知报生为何处乎？天威严尊，柄持此权，乞令贫道详得见知。’言已潸然。于是天帝敕一天子，将藏往焰王宫。焰王受天敕，捡罪簿，藏之母在烧热地狱。乃付冥使，令藏至狱所，四旁焰烟，叫呼音不堪闻，狱卒开一铁扉，猛火迸出，不可向迩。狱卒以铁鉾探釜底，罥一物而出，宛似炭头，置藏前曰：‘是师之母也。’藏心神夺褫，不能正视，熟看似人。藏白母言：‘生平何殃，受此极苦？’对曰：‘只是生育儿孩，癡爱之故耳。’藏曰：‘修何拔济？’对曰：‘冥中资粮无过《法华》，愿子为我一日写之。’“母子相语之间，狱卒曰：‘狱中无閑时，今已移刻，何其久乎？’便捉引母，母把藏袖大叫，狱卒强牵，以鉾贯母掷釜中。藏见之，放身投地，闷绝而卧。冥使曰：‘是师母自作，非他所为，早归阎浮，促拯济方。’天使又把藏手置肩，须臾在东大寺西室。藏乃一日内写《妙法华》回母冥资，其夜梦庄服之天告曰：‘我因经功，已出苦轮，生忉利宫。’是人命终当生忉利，言不食乎哉！”无住和尚《杂谈集》云：“南都大安寺勤操僧正，曾梦一僧告曰：‘请为我及吾母一日书写《法华经》供养之，则庶几得超拔矣。’操觉而一如其言，南都以此为一日经缘起。”操即弘法大师求闻持之师也。又云：“一日经，未见经文本说。《日本传》曰：‘昔信州国司任满还京，一蛇相随逐，趁之不去。从者太恶之，曰：请杀之。国司曰：勿杀，必有故。夜梦蛇启曰：我于君无祸福，但君辎重内有长时怨夫，愿捉而与我。觉后开柜，见有一鼠，从者曰：所谓怨夫必是也。欲执与蛇，国司仁慈亦不许，便请近寺僧一日写《妙经》一部供养之，以济拔，其后蛇鼠同时死。复梦白衣二人来告言：吾辈多生怨害，轮环无穷矣，今蒙君慈济，共生忉利天。欢喜礼谢而升天去。’”
        </desc>
    </Doc>
    <Doc>
        <title>额定知事数</title>
        <desc>云：“泰定间，脱欢丞相领行宣政院，分上中下三等寺院，额定岁请知事员数。”解者曰：“上五山，中十剎，下甲剎，为三等额定者，题定之也。”</desc>
    </Doc>
    <Doc>
        <title>恩度</title>
        <desc>忠曰：“盖特恩赐度者为恩度。”张无尽《东林善法堂记》云：“以弼恩度而为上首。”</desc>
    </Doc>
    <Doc>
        <title>二日</title>
        <desc>
            《幻住清规》云：“每月初二、十六，是众圣衙会之辰，常住营备香华灯烛、茶果珍羞，就土地堂铺设供养，大众讽楞严咒。”《兴禅护国论》云：“土地神事，谓每月初二、十六两日，诸神法施，随处不同。”忠曰：“禅林土地讽经用此日，而荣西时已立规焉。”
        </desc>
    </Doc>
    <Doc>
        <title>二十五点</title>
        <desc>
            ○鼓更●版点白圈鼓为更，黑圈版为点。点局更点，此为準。云：“漏刻博士，更以击鼓为节，点以击钟为节。”●版更□柝点黑圈版为更，白方柝为点。巡点更点，此为準。初更昏鼓三通，击法见〈昏鼓〉处。次戛鼓磉三通。一点：●、●、●，点局鼓板。库司大鼓、大版同。已下例知，此三板为出寮板，卷帘也。●、●、●，巡点版柝。堂前、首座寮、众寮、方丈巡廊，合鼓板击之，已下例知。忠曰：“余观日本更点之图数本，并打初更一点，今按谢肇浙说，初更不打第一点、第二点，而自第三点发，于此禁夜行人。五更到第三点而止，于此放行人，乃不打第四点、第五点。余此图之后，详引依此，则日本更点打初更一点者，非也。”大钟一通半，以三十六下为一通，一通半实五十四下。其法：初十八缓打，次十八敛打，又次十八缓打，都五十四下。候二点。若打二点，则可到此打二点鼓板，然后鸣次下大钟。然二点省不打，故直接此大钟，又鸣大钟一通半。又鸣大钟一通半，合前三通，都一百八下也。此名昏钟。昏钟鸣，点灯。钟第一通，都寺入佛殿烧香，鸣殿钟三下，正面三拜。自库司、山门至僧堂龛前炷香，归位。第三通时，住持入殿烧香，鸣殿钟七下。盖祖堂一下、普庵一下、土地一下、三尊三下、正面礼拜一下。自库司、山门至僧堂龛前烧香，巡堂一匝，归位。住持入堂时，昏钟三通终。首座闻住持烧香钟，出寮入堂龛前烧香，归位。次戛鼓磉三通。三点：○●●●、○●●●、○●●●。●□□□、●□□□、●□□□。忠按：中华初更，省第一点、第二点，与五更省四、五二点，都二十一点矣。如日本二十五点图，去五更四、五，同中华。至初更，但去第二点，然则打者二十二点，故旧解云：“初更一点，鼓一板一，如此三度。次初更二点间，鸣大钟三通，总百八下。钟绝，初更三点之后，钟鼓不共鸣，去可鸣大钟一通半之顷，然后初更四点，鼓一板四，如此三度。又少时，初更五点，鼓一板五，如此三度。更经少时，鸣钟十八下，此谓定钟。”四点：○●●●●、○●●●●、○●●●●。●□□□□、●□□□□、●□□□□。五点：○●●●●●、○●●●●●、○●●●●●。●□□□□□、●□□□□□、●□□□□□。《南禅规式》版柝，但于初更五点及四更五点鸣之，余不鸣版柝。定钟十八下。初更五点后，经少时鸣之，坐禅于是止，又有少时打二更。《莹山清规》云：“一更三点之后鸣定钟。”如前〈定钟〉处辩。二更一点：○○●、○○●、○○●。●●□、●●□、●●□。鸣火铃。呼照顾火烛，巡廊警火，点局行者掌之。或云：鸣火铃在二更二点后。火铃之后，诸寮收灯。自次二点至四更一点，库司番头者主之。二点：○○●●、○○●●、○○●●。●●□□、●●□□、●●□□。三点：○○●●●、○○●●●、○○●●●。●●□□□、●●□□□、●●□□□。四点：○○●●●●、○○●●●●、○○●●●●。●●□□□□、●●□□□□、●●□□□□。五点：○○●●●●●、○○●●●●●、○○●●●●●。●●□□□□□、●●□□□□□、●●□□□□□。三更一点：○○○●、○○○●、○○○●。●●●□、●●●□、●●●□。二点：○○○●●、○○○●●、○○○●●。●●●□□、●●●□□、●●●□□。三点：○○○●●●、○○○●●●、○○○●●●。●●●□□□、●●●□□□、●●●□□□。四点：○○○●●●●、○○○●●●●、○○○●●●●。●●●□□□□、●●●□□□□、●●●□□□□。五点：○○○●●●●●、○○○●●●●●、○○○●●●●●。●●●□□□□□、●●●□□□□□、●●●□□□□□。三更五点后，报方丈、首座寮、都寺寮，以打四更之点。四更一点：○○○○●、○○○○●。诸寮点灯。戛鼓磉。收时，大疏七下。都寺诸堂烧香，入堂，龛前烧香，归位坐禅。○○○○●。《南禅规》云：“戛鼓磉毕，复打四更一点者一遍。”●●●●□，●●●●□，●●●●□。鸣火铃。警火也。点局行者掌之。众僧入僧堂坐禅。〈大坐参〉云：“次早三下板鸣，众起，圣僧侍者牵堂内手巾辘轳，惊酣眠者起洗面，众归堂。”二点：○○○○●●、○○○○●●、○○○○●●。●●●●□□、●●●●□□、●●●●□□。前堂首座入堂，住持随后入堂。〈大坐参〉云：“首座入烧香、巡堂，次住持入烧香、巡堂。”三点：○○○○●●●、○○○○●●●、○○○○●●●。●●●●□□□、●●●●□□□、●●●●□□□。住持于二点、三点前后，随意入堂。《南禅规式》云：“住持入堂，龛前烧香，巡堂，归位。”四点：○○○○●●●●、○○○○●●●●、○○○○●●●●。●●●●□□□□、●●●●□□□□、●●●●□□□□。五点：○○○○●●●●●、○○○○●●●●●、○○○○●●●●●。●●●●□□□□□、●●●●□□□□□、●●●●□□□□□。《南禅规》见初更五点。住持出堂，次首座出堂，大众随意。〈大坐参〉云：“四鼓鸣，住持出。”五更一点：○○○○○●、○○○○○●、○○○○○●。●●●●●□、●●●●●□、●●●●●□。二点：○○○○○●●、○○○○○●●、○○○○○●●。●●●●●□□、●●●●●□□、●●●●●□□。三点：○○○○○●●●、○○○○○●●●。戛鼓磉。○○○○○●●●。《南禅规》云：“戛鼓磉，复打五更三点者一遍。”●●●●●□□□、●●●●●□□□、●●●●●□□□。大钟三通。每一通三十六下，初十八缓，后十八敛，如是三通，合一百八下，然后鸣开静。〈大坐参〉云：“钟鸣，首座出。”《南禅规式》云：“五更四点、五点不打鼓，板鸣，大钟配之。”忠曰：“约大钟一通半到四点，复一通半到五点。”云：“五更鸣大钟者，警睡眠也。”戛鼓磉。次晓鼓三通。兼板同击。击法见〈晓鼓〉处。宋洪迈《俗事考》云：“《汉书》：‘斥候士百余人，五分夜，击刁斗自守。’师古曰：夜有五更，故分而持之。《唐六典》：‘太史门典钟，二百八十人掌钟漏。’故诗云：‘促漏遥钟动静闻。’其漏五五相递，凡二十五，故李郢诗云：‘二十五声秋点长。’韩退之诗：‘鸡三号，更五点。’宋宫而及州县更漏，皆去五更后二点，又并初更去其二点，首尾止二十一点，至今仍之，故曰：‘一更三点禁人行，五更三点放人行。’宋太祖以鼓多惊寝，遂易以铁磬，此更鼓之变也。或谓之钲，即今之云板也。陈履常诗：残点连声杀五更。汪元量诗：‘乱点传筹杀六更。’今报更，冬冬鼓将尽，则云板连敲，谓之杀更。卫公兵法曰：鼓三百三十三槌为一通，角吹十二声为一叠，鼓止角动也。司马法曰：，夜半三通为晨戒，旦明三通为发饷，今早晚各止三通也。其钟声则一百八撞，以应十二月二十四气、七十二候之数。”《杨升庵外集》云：“夜漏，五五相递为二十五，唐李郢诗‘二十五声秋点长’、韩退之诗‘鸡三号，更五点’是也。至宋世国祚长短谶，有寒在五更头之忌，宫掖及州县更漏，皆去五更后二点，又并初更去其二以配之，首尾止二十一点，非古也，至今不改焉。”《品字笺》云：“宋时有寒在五更头之谶，始绝去五更之后二点，因而又去初更之前二点以配之，嗣后相沿。初更以三点起，五更以三点终，世遂有‘一更三点禁人行，五更三点放人行’之说。”《瑯邪代醉编》云：“宋祖匡胤建隆庚申受禅，后闻陈希夷只怕五更头之言，命宫中转六更方严鼓鸣钟，殊不省庚与更同音也。至理宗景定元年，历五庚申，越十七年，宋亡，而希夷五更头之数信矣。到元朝延祐七年庚申，而至正帝顺帝生，帝乃宋少帝赵显南宋孝恭子，我大明兵入燕都，遁去。当时人只呼庚申帝，刘尚宾庚申帝大事记是也，后方号顺帝云。由是观之，则宋祖命转六更数亦不爽。”谢肇浙《文海披沙》云：“入夜，每更五点，递为二十五点，李郢诗‘二十五声秋点长’是也。今禁漏首尾二更去二点者，盖昏钟、禁鼓一动，即禁人行。初更二点夜未深，后二点天将曙，皆不宜禁者，故以三点为起止耳。今人不知，以为起于宋太祖因五更头之谶遂去之，不知宋太祖因此谶令宫中皆转六更，然后鸣钟，又何尝禁初更耶？”《代醉编》云：“《蟫精隽》云：宋内五更绝，梆鼓遍作，谓之虾蟆更。其时禁开而百官入，所谓六更也。如方外之攒点，即今之发擂耳。”《七修类纂》。杨诚斋《江东集》诗：“醉眠管得银河鹊，天上归来打六更。”自注云：“予庚戌考试，殿庐夜漏，杀五更之后，复打一更，问鸡人，云：‘宫漏有六更。’”忠曰：“余观日本禅林二十五点图数本，皆未得初更后更省点来由。或曰五更四点、五点则混开静声，故闻之不分明，可笑！又除前后二点之义，至谢肇浙初得其理焉。又如中华初更省第一点第二点，此方但去第二点。又有以钟十八下为一通者，并非也。”又旧说曰：“昔慈照相公命京师五山令击二十五点，而今已废焉。但今略法：‘初更如常式，二更唯一点而止，及三更，相接击四更、五更，不管时辰。次相接鸣钟九十下，遗十八下，及开静鸣之，总一百八下也。止此’忠谓云：‘钟绝，开静板鸣。止此’然则非钟与开静板同时鸣可知之。”因录天竺城门开闭。《杂阿含经》云：“王家常法，待远使命来往，至初夜尽，城门乃闭。中夜已尽，辄复开门，欲令行人早得往来。”五更义。《颜氏家训》云：“或问：‘一夜何故五更？更何所训？’答曰：‘汉魏以来，谓为甲夜、乙夜、丙夜、丁夜、戊夜。’又云：‘鼓，一鼓、二鼓、三鼓、四鼓、五鼓，亦云一更、二更、三更、四更、五更，皆以五为节。西都赋亦云：卫以严更之署。所以尔者？假令正月建寅，斗柄夕则指寅，晓则指午矣。自寅至午，凡历五辰，冬夏之月，虽复长短参差，然辰间辽阔，盈不至六，缩不至四，进退常在五者之间更历也经也，故曰五更尔。’”
        </desc>
    </Doc>
    <Doc>
        <title>二祖三佛忌</title>
        <desc>
            二祖者，达磨及某寺开山也，或云达磨、百丈二忌也。三佛者，涅槃忌、诞生会、成道会也。忠曰：“诞生、成道非忌，然言二祖三佛忌，随多得名也。”正月十七日为百丈忌，十月五日为达磨忌。然日本古来不修百丈忌，故加某寺开山忌，以为二祖忌矣。凡开山忌，自常住经营之。达磨、百丈二忌，率众财营辨，非常住措致之。
        </desc>
    </Doc>
    <Doc>
        <title>罚茶</title>
        <desc>《南禅规式》：“义堂和尚住南禅日，罚榜式中云：‘某甲上座，众寮点茶，不赴行益，无礼甚，罚茶一斤。今后不赴行益者，皆準此，维那照管。’”</desc>
    </Doc>
    <Doc>
        <title>罚钱</title>
        <desc>见〈棰摈〉处。又克宾罚钱，见〈〉处。</desc>
    </Doc>
    <Doc>
        <title>罚香</title>
        <desc>见〈棰摈〉处。</desc>
    </Doc>
    <Doc>
        <title>罚油</title>
        <desc>见〈棰摈〉处。《南禅规式》义堂罚榜多罚油。又见〈〉处。</desc>
    </Doc>
    <Doc>
        <title>法被</title>
        <desc>覆褁椅子之被也。</desc>
    </Doc>
    <Doc>
        <title>法盖</title>
        <desc>
            忠曰：“法盖者，葫芦顶，绣罗三檐大伞。新住持入院，行者执而覆之。”《水浒传》云：“梁中书出阶前，坐定交椅，左右祗候两行，唤打伞的，撑开那把银葫芦顶，茶褐罗三檐凉伞来。盖定在梁中书背后。”忠曰：“禅林法盖之制正是也。”《增壹阿含经》云：“世尊受须摩提女请，至满富城。广说乃至是时梵天王在如来右，释提桓因在如来左，手执拂，密迹金刚力士在如来后，手执金刚杵，毗沙门天王手执七宝之盖处虚空中，在如来上，恐有尘土坌如来身。”忠曰：“盖之用在防尘秽，此文可为证。”《释氏要览》云：“律云跋难陀比丘持大盖行，似今凉伞也。诸居士遥见，谓是官人，皆避道。及近，元是比丘，乃讥嫌之。佛乃制戒，不应持大盖，若天雨即听。”
        </desc>
    </Doc>
    <Doc>
        <title>法鼓</title>
        <desc>
            旧说曰：“法堂设二鼓，其东北角者为法鼓，西北角者为茶鼓。”云：“法鼓，凡住持上堂、小参、普说、入室，并击之。击鼓之法：上堂时，三通，先轻敲鼓磉三下，然后重手徐徐击之，使其紧慢相参，轻重相应，音声和畅，起复连环，隐隐轰轰，若春雷之震蛰。第一通延声长击，少歇，转第二通，连声稍促，更不歇声就转第三通，一向缠声击之，候住持登座毕，方歇声，双椎连打三下。小参一通，普说五下，入室三下，皆当缓击。”忠曰：“缠声者，一大二小相交长击，则如绳缠木，一显一隐之状，故言缠也。然昧者妄改作缓，大失意义。”云：“一击隆隆遍九垓，云奔雨骤尽趋来，须知不是寻常韵，惺得人天醉眼开。”
        </desc>
    </Doc>
    <Doc>
        <title>法眷</title>
        <desc>
            法中眷属曰法眷，或同办道者，总名法眷。如云“乡曲、法眷同收骨”是也。：“乡人，次有法眷。”又〈游方参请〉云：“侍者详询来由，或乡人、法眷，办事分明。”忠曰：“详问住持人同乡人否，住持人法眷否也。”
        </desc>
    </Doc>
    <Doc>
        <title>法眷疏</title>
        <desc>
            忠曰：“新命，法属制其入寺疏也。”见〈官府疏〉处。天隐曰：“今时山门疏语，如上表文，例祝天子；如山门疏，以山门事为发端，以祝天子终之；同门疏，以同门事终之；江湖疏，以江湖事终之；道旧疏，以道旧事终之；法眷疏，以兄弟故事终之。”竺仙《来来禅子集》有杭州大慈成止巖住西兴明化法眷疏，蒙头云：“时止时行，何用隔江招手？难兄难弟，倒却门前剎竿。”收结云：“欢协人天，光增法社。”
        </desc>
    </Doc>
    <Doc>
        <title>法腊</title>
        <desc>
            云：“或曰坐夏，或曰坐腊，戒腊之义始此。如言验蜡人冰，以坐腊之人，验其行犹冰洁。或谓埋蜡人于地，以验所修之成亏者。类淫巫俚语，庸非相传之讹耶？且吾所修证，圣不能窥，岂外物可测其进退哉？”玄应《众经音义》云：“腊，力盍切。案《风俗通》曰：夏曰嘉平，殷曰清祀，周曰大蜡，汉曰腊。腊，猎也，猎取禽兽祭先祖也。此岁终祭神之名也，经中言腊佛者，即此义也。或曰：腊者，接也，新故交接也。诸经律中，亦名岁，如《新岁经》等。《尔雅注》云：一终名岁。又取岁，星行一次也。夏曰岁，商曰祀，周曰年，唐虞曰载，皆据一终为名。今比丘或言腊，或云夏，或言雨亦尔，皆取一终之义。案：天竺多雨，名雨安居，从五月十五日至八月十五日也。上人罗诸国，至十二月安居，今言腊者，亦近是也。此方言夏安居，各就其事制名也。”《路史余论》云：“蜡与腊异，腊者祭先祖，蜡者报百神。”《万卷星罗》云：“自冬至日去后第三戌为腊也。若冬至日值戌日，此便为一戌之数，或三戌日。在十一月内，须用第四戌日，在十二月之内是定之。”云：“所言腊者，经律中以七月十六日是比丘五分法身生来之岁首，则七月十五日是腊除也。比丘出俗，不以俗年为计，乃数夏腊耳。经律又谓十五日为佛腊日也。”《盂兰盆经》孤山释云：“腊者，以七月十六是比丘五分法身生来岁首，则以月十五为岁除者非。以七月十六方始入腊，八月十六是岁首，十五为岁除耳，学者宜知。”忠曰：“盖孤山依玄奘前安居，以五月十六日入之说，故八月十五日为岁除矣。”玄奘说见《夏安居〉处。注云：“蜡当作腊，谓年腊也。按《增辉记》：腊，接也，谓新故之交接。俗谓腊之明日为初岁也，盖腊尽而岁来，故释式以解制受腊之日谓之法岁是矣。天竺以腊人为验者，且其人腊有长幼，又验其行有染净，言腊人冰者，是言其行之冰洁也。今众中妄谓西天立制，唯观蜡人之冰融，然后知其行之染净，佛经无文，律范无制，未详得是说于何邪？今此集以腊为蜡，深误后人，良可叹也！”东谷禅师解夏普说云：“西天铸蜡人为验，行全则冰，不全则泮。”宋曾三异《同话录》云：“僧家所谓伏蜡者，谓削发之后即受戒。若或断酒色等若干件，每岁禁足结夏，自四月十五日至七月十五日终。西方之教，结夏之时，随其身之轻重，以蜡为其人。解夏之后，以蜡人为验，轻重无差，即为验定而无妄想；其有妄想者，气血耗散，必轻于蜡人矣。汤朝美作本然僧塔铭，写作伏腊之腊，盖未详此也。”忠曰：“曾儒必得之妄僧，敢作此说，佛教所无。其造语艰滞可笑，以朝美作腊却为非，犹如己倒悬，而嘲人之正立矣。”
        </desc>
    </Doc>
    <Doc>
        <title>法名</title>
        <desc>
            忠曰：“凡名加祖字、宗字者，祖之宗之之意也。祖宗者，尊崇之也。其所尊崇者，下某字是也。而今人不详此义，浪加祖宗字，非也。今以明极语证之。”云：“庵主名宗金，求语为警策。余曰：‘古人既说金多乱人心，汝苦要宗他作么？莫是以其为世间至重之宝欤？莫是以其有坚刚不坏之德欤？’”又〈宗禅禅人警策〉云：“汝既名宗禅，宜宗此禅，便须二六时中提赵州狗子无佛性话。”云：“自言：慕唐李大亮之为人，故字师亮。止此”此以大亮为师之义。云：“初造江西，马祖曰：‘南岳石头是汝师也。’遽抵南岳。一日，石头告众曰：‘来日刬佛殿前草。’至来日，大众、诸童行各备锹钁刬草，独师以盆盛水净头，于和尚前胡跪。石头见而笑之，便与剃发，又为说戒法，师乃掩耳而出，便往江西，再谒马师，未参礼，便入僧堂内，骑圣僧颈而坐。时大众惊愕，遽报马师，马躬入堂，视之曰：‘我子天然！’师即下地礼拜，曰：‘谢师赐法号。’因名天然。”云：“师见南泉，泉问：‘阇梨名甚么？’师云：‘宗智。’泉云：‘智不到处作么生宗？’师云：‘切忌道着。’泉云：‘酌然道着即头角生。’”《雪窦显禅师录》云：“问僧：‘阇梨名什么？’僧云：‘宗雅。’师云：‘雅即不问，作么生是宗？’僧无对。师云：‘且限三日。’其僧频来下语，师皆不诺。僧却问：‘某甲见处只恁么，和尚作么生？’师云：‘尔何不问我？’僧方拟问，被师连打数下。”
        </desc>
    </Doc>
    <Doc>
        <title>法瓶</title>
        <desc>旧说曰：“布萨时所用瓶，名法瓶，乃盛香汤及香水也。”又见〈滤水囊〉处。</desc>
    </Doc>
    <Doc>
        <title>法亲疏</title>
        <desc>法眷疏又名法亲疏。见义堂《空华集》。</desc>
    </Doc>
    <Doc>
        <title>法叔</title>
        <desc>忠曰：“师之兄弟，称法叔。”《应庵华禅师蒋山录》：“径山大慧禅师至，上堂云：‘茍非法叔老师到来，小侄此生无因拈出。’”</desc>
    </Doc>
    <Doc>
        <title>法岁</title>
        <desc>
            比丘以七月十五日受法岁。见《自恣〉处，义同法腊也。《释氏要览》云：“夏腊，即释氏法岁也。凡序长幼，必问夏腊，多者为长。故云天竺以腊人为验焉。《经音疏》、《增辉记》皆云：‘腊，接也。’蔡邕《独断》云：‘腊者，岁之终也。’晋博士张亮议云：‘腊，接也，新故交接。’俗谓腊之明日为初岁也，今释氏自四月十六日前安居入制，至七月十五日为受腊之日，若俗岁除日也，至十六日是五分法身生养之日，名新岁也。自夏九旬，统名法岁矣。”《四分律》云：“前安居者欲自恣，后安居者不知得自恣不？佛言：听受自恣，住待日足。前安居人自恣已数岁，后安居人不知得数岁不？佛言：不应三月未足便数岁。”
        </desc>
    </Doc>
    <Doc>
        <title>法堂</title>
        <desc>
            忠曰：“演说大法之堂，故云法堂。故黄溍〈百丈山师表阁记〉云：‘东阳嗣住是山，既新作演法之堂。止此’又宋景濂云：‘元季，寺焚于兵，公奋然有为，创演法堂及方丈室。’”云：“堂者，当也，谓当正向阳之屋。《玉海》。又堂，明也，言明礼义之所。”云：“大智日勇猛慧菩萨说颂言：‘世尊凝睟处法堂，炳然照曜宫殿中。’”又〈〉云：“善财童子将升法堂。”又〈摩耶夫人章〉云：“时有守护菩萨法堂罗剎鬼王，名曰善眼。”《疏》：“护正法堂也。”《大方等日藏经》云：“于当来世，是中皆应起立塔寺，造作法堂，安置舍利、经法形像。”《佛本行集经》云：“有诸比丘，或在露地说法之时，或寒或热，我许造堂，堂下说法。若虽有堂，露无四壁，风吹尘草，污诸比丘，我今当听起四壁，障遮诸尘草。时诸比丘在说法堂，若地不平，应以种种若麻若草泥涂其地，使令净好。”《毗奈耶杂事》云：“佛告阿难陀：‘此拘尸那城，往古有城，有拘奢伐底，有王名大善见，国人奉诸金银末尼等宝。王曰：如是诸宝，我自丰足，不受。国人置宝而去。王念：今此珍宝非枉求，我今宜用修造法堂。时有八万四千诸城小王闻之，咸诣王所，白言：愿不烦神虑，臣等望为王营造。再三请而许。诸王白王：于城东形胜地，兴建法堂。庄严广说。严饰既毕，愿亲临幸。王念：此胜法堂，不应先自受用，宜请一切沙门、婆罗门、有德行者，如法供养。’”略钞。右法堂文字出经律者。云：“法堂佛殿，既等天宫，震旦神州，还同净土。”曰：“上明东寺，法堂十二间，盖道安、昙翼所造。”云：“释道安于上明东寺造堂七间，昙翼后造五间，连甍接栋，横列十二。”云：“众请入城居庄严旧寺，师欲于殿东别创法堂。先有古木，群鹊巢其上，工人将伐之。师谓鹊曰：‘此地建堂，汝等何不速去？’言讫，群鹊乃迁巢他树。初筑基，有二神人定其四角，复潜资夜役，遂不日而就。繇是四方学徒云集座下矣。”曰：“州将韩闰供施交骈，树造法堂，严饰奇丽，时来问道。”右并百丈已前有法堂称者。云：“不立佛殿，唯树法堂者，表佛祖亲嘱受，当代为尊也。”德山拆却佛殿，独存法堂。见于〈佛殿〉处。忠曰：“窃以百丈制禅苑规绳，取意于朝制。其东西两序，犹如文武排行。五参上堂，犹如五日一参。到法堂制造，亦是拟太极殿矣。予尝闻日本太极殿之制，盖一依中华法，地面棋布砖瓦，中央有高台，皇帝即位，登此座则可四方瞻礼之。由此观今法堂之制，无一所异。而今法堂座后有大板屏，非可移动者，盖非古也。何以知之？《清规》上堂云：‘设挂罳法被。’夫板屏，挂罳也。若常在，则何言设之？乃知古制不造板屏，临时设挂罳耳。既无板屏，则在座上者，可四方仰望之。然古有佛殿拟太极殿者，《编年通论》云：‘魏胡太后作永宁寺，极土木之美，其佛殿如太极殿，三门如端门，僧房千楹，玉珠锦绣，骇人心目。’前〈佛殿〉处引《历代三宝记》。予之法堂形太极之说，殆得类证矣。”或云：“禅剎法堂象帝释善法堂，故名法堂也。”予谓不然，古人或命文命扁，只取类似，以资言藻。或上堂、小参，亦临时假借，未可取以为本义也。若实谓象帝释之堂，则义不亦涉焉。〈师表阁记〉明言演法之堂，何须别说？且掇古人以善法堂称者，附见于此。云：“法池西三归院二法堂，兹院长老初上禅师所造也。三归堂以长安元年辛丑子月望日癸卯立，善法堂以开元元年癸丑丑月望日戊辰建。”又云：“至哉初上人！建立善法堂，彩翠三世佛。”云：“僧问：‘如来以一音演说法，未审和尚何法示人？’师云：‘白云无定止，出没太虚中。’进云：‘恁么则善法堂前师子吼也。’”云：“上堂云：‘祖师门下，佛法不存；善法堂前，仁义休说。’”又云：“兴化今日不上天堂，不入地狱，于善法堂中登王座上，为母说法。”《叶县省禅师录》云：“问：‘善法堂中伸一问，未审师还接也无？’师云：‘蜀地锦，观陶绵。’”《云峰悦禅师法轮录》云：“开堂升座，僧问：‘善法堂开于此日，第一义谛请师宣。’师云：‘何不早问？’”颂“赵州访茱萸，上法堂，从东过西”因缘云：“善法堂前探浅深，寒涛平地涌千寻。”云：“善法堂倾法不倾，欲支一木要重新。”云：“从教灵山会上退席五千，善法堂前草深一丈。”云：“善法堂前双树阴，微风吹动奏清音，如来宝座亲蹤迹，天上人间亘古今。所以释迦世尊初于普光明殿成等正觉，不离菩提树下，上升忉利天宫，乃至七处九会，遍登宝华王座，一音演唱，随类得解；一雨所沾，随根受润。而况寿福禅苑，古佛道场，标善法之名模，遵先觉之懿范，雷音大震，普示人天，四众慈云广被，仰瞻天雨四花。”忠曰：“是已以善法命扁，故援世尊升忉利，且实其事，然假借缘饰，非为本义也。”引临济、洞山等五尊宿因缘云：“这五员老冻脓，只今同在善法堂上大开铺席，互显家风。”
        </desc>
    </Doc>
    <Doc>
        <title>法兄</title>
        <desc>忠曰：“受业于师，先于己者，唤之为法兄。此文字又在佛经。”《大集经》云：“宝女语无畏言：‘法兄！如来出世不可思议。’止此”已下文累称法兄，盖同是释迦世尊之弟子，故称也。</desc>
    </Doc>
    <Doc>
        <title>法衣</title>
        <desc>
            云：“专使送法衣至云云。词云：‘某人和尚法衣表信，专此奉上。’”忠曰：“禅林所谓法衣者，金襕衣，而以表传法之信也。但说法时披此衣，故言法衣也。须是大衣，自九条至二十五条矣。”与〈传衣〉交看。旧说曰：“凡法衣，上堂、升座可披之；如小参、五参上堂、立地佛事、拈香，皆不可披之。达磨忌、百丈忌、开山忌拈香，犹不可披也，况在家拈香耶？”《翻译名义集》云：“《西域记》云：‘僧迦胝，旧讹云僧伽梨。’此云合，又云重，谓割之合成。义净云：‘僧迦胝，唐言重复衣。’《灵感传》云：‘每转法轮，披僧伽梨。’南山云：‘此三衣名，诸部无正翻，今以义译，大衣名杂碎衣，以条数多故。若从用为名，则曰入王宫、聚落时衣。’乞食、说法时着。”忠曰：“禅林金襕大衣独说法时着之，今《灵感传》及南山所言，少通之。但我局金襕，又金襕不用于乞食耳。”又曰：“凡释法衣作可通三衣之义者，非禅林所谓法衣义，故今不取之，但暂录之，令识者择焉。”《祖庭事苑》云：“法衣者，如法之衣也。”忠曰：“三衣皆如法裁之，睦庵以此释禅宗传法之衣，恐失辞。”《释氏要览》云：“西天出家者衣，律有制度，应法而作，故曰法衣。”又云：“盖法衣有三也：一、僧伽梨；即大衣也。二、郁多罗僧；即七条也。三、安陁会。即五条也。此是三衣也，若呼七条、偏衫、裙为三衣者，误之也。”《释门章服仪》云：“或经云法衣者，谓怀道者服之，名法衣也。”《应法记》云：“此就所学法立号。指经云者，如《杂含》云：‘修四无量，服三法衣。’《业疏》云：‘《四分》亦名三法衣。法是轨用之名，被则心行正法。’颇同此释也。”《业疏》云：“世称福田衣，以法畦畔之相。世田用畦盛水，长嘉苗，养形命也。法衣之田，弥弘四利之益，增三善之心，养法身慧命也。”《济缘记》云：“四利即四等。慈悲喜舍，又名四无量心。三善，谓无贪瞋癡也。”
        </desc>
    </Doc>
    <Doc>
        <title>法语</title>
        <desc>
            云：“法语之作，为进道勉励之助，先辈是皆不得已而出一言半句，示一机一境，如穿杨之箭，不发而已，发则必中。近习师法不严，以法语为称己长，发越胸中不平，何益于本分事？况复发越己长不平之者，其亦鲜矣。”云：“昨承建长乡老禅师赐书为合下需语，三思前辈大老与士大夫交游未深，不知造蕴，不敢轻易通信，恐误于人，况小僧耶？”东山空禅师法语云：“今时一种风范，直是好笑，如袖纸烧香求偈颂、觅法语之类是也。更有一般瞎老师，不辨来机，便向他雪色纸上屙一堆，学家珍藏以为护身符子。苦哉！苦哉！”云：“所谓法语者，盖前辈有道之士，提持佛祖不传之妙，警悟学者。余之不敏，乌足以能之？”云：“法语者，道眼明白底本色宗匠事业，以其宗说俱通，意句圆活，而衲子取为参禅之标式而已。是故得之者，如袖隋珠卞璧而归家也，实非单见浅识之流容易所议。纵使勉强而作，非唯无益于他，恐招谤乎己之必矣。”云：“昔玉山癡翁，凡有学者求警训，往往伸纸丝墨作斗方，书《般若心经》及古德语以酬之，于纸尾惟记年月，署己名而已，更不别加一字。盖其与佛祖同一舌头，同一宣说，贵在控人入处，实不在驰骋翰墨，且与古人述而不作之意合。”《大集经》云：“佛言：‘法语者，凡所演说，依法而语，观法念法，奉行于法，行至处法，求法欲法，乐法修法，法幢法仗，庄严法器，法灯法明，法念法意，法有法所，庄严璎珞，法床法仪，法护法财，法无穷尽，广大无边，法事法身，法口法意，菩萨具足成就如是等法，是名法语。法语者，真实之语，守护法语云云。’”广说。又云：“法者，则不可获，无有文字，而无言说亦无辞，无色无见亦无所趣，无言诲亦无所教，无心意识，无有尘垢，无明无暗云云。”广说。《智度论》云：“菩萨知能利益者，皆是佛法；若不能利益，虽种种好语，非是佛法。譬如种种好药，不能破病，不名为药；趣得土泥等，能差病者，是名为药。”
        </desc>
    </Doc>
    <Doc>
        <title>法座</title>
        <desc>忠曰：“演法之座，即须弥座也。”云：“侍者往法座左侧立，候众集。”</desc>
    </Doc>
    <Doc>
        <title/>
        <desc>
            《观心论灌顶法师疏》云：“圆坛者，即实相不动地也。缯幡，即翻法界上迷生动出之解。幡坛不相离，即动出不动出不相离也。”《摩诃止观辅行记》云：“五色幡者，总举五色，绣画间色，亦应无在，字应作幡。幡者，旌旗之总名也。经中多作此幡，幡帤字耳。今佛法供具，相状似彼，故云幡耳。凡造幡法，切不得安佛菩萨像。幡是供具，供于所供，如何复以形像为之？”忠按：幢幡不妨书法文。：“菩萨施上妙幢幡，回向云：‘愿一切众生，常以宝缯，书写正法，护持诸佛菩萨法藏。’”《疏》：“就幢幡书字故。”以下录荐亡幡。《释门正统》云：“黄白幡者，《释氏类苑》云：‘或荐亡。’黄幡者，《灌顶经》云：‘若四辈男女，若命终时，若已命过，于其亡日，造作黄幡，悬着剎上，使获福德，离八难苦，得生十方诸佛净土。幡盖供养，随心所愿，至成菩提。幡随风转，破碎都尽，至成微尘，其福无量。幡一转时，转轮王位，乃至吹尘小王之位，其报无量。’《诸经要集》：‘问曰：何故经中为亡人造作黄幡，挂于冢塔上者？答曰：虽未见经释，可以义求。此五大色中，黄色居中，用表忠诚，尽心修福，为引中阴，不入恶趣，莫生边国。’”《释氏要览》云：“斋七幡子，北俗亡累七斋日，皆令主斋僧剪纸幡子一首，随纸化之。按：《正法念处经》有一十七种中有，谓死时若生天者，即见中有如白氎垂下，其人识神见已，举手揽之，便受天人中有身。故今七七日，是中有死生之日，以白纸幡子胜幢之相示之。故北人招魂帛，皆用白练，甚合经旨也。”
        </desc>
    </Doc>
    <Doc>
        <title>饭巾</title>
        <desc>雪峰在德山作饭头，晒饭巾。详〈〉处。忠曰：“盖掩饭桶上布巾也。”</desc>
    </Doc>
    <Doc>
        <title>饭头</title>
        <desc>
            云：“粥饭乃一众命脉所系，不可不留心于其间。故丛林自典座而下，至应接，无虑数十人，皆职司五味，供给二时之至公之道也。今庵居但设一饭头，总柄其事。凡任此责者，须拳拳以大众心食之重，观察时分之早晚，酌量食指之寡多，捡看米谷之精粗，分别水浆之清浊，撙节菜蔬之多少，顾虑柴薪之有无，乃至收藏洗涤等，勿令秽污，毋致馊淹。弗及则食观不充，过多则遗弃何益，使生熟之得所，令咸淡之合宜。一朝不动众人心，万古积成身后福。然出家以利他为行，今此职务，庄严保社，安慰众心，助转食轮，远资法化，诚利他之极致者也。前辈如雪峰、大随、沩山诸老，自此而高登祖位，盛播遗风，岂猥屑之谓哉？有力于道者，宜审之。”已下略录事缘。云：“师问饭头：‘汝在此多少时也？’曰：‘三年。’师曰：‘我总不识汝。’饭头罔测，发愤而去。”《临济玄禅师录》云：“黄檗因入厨次，问饭头：‘作什么？’饭头云：‘拣众僧米。’黄檗云：‘一日吃多少？’饭头云：‘二石五。’黄檗云：‘莫太多么？’饭头云：‘犹恐少在。’黄檗便打。饭头却举似师，师云：‘我为汝勘这老汉。’才到，侍立次，黄檗举前话，师云：‘饭头不会，请和尚代一转语。’师便问：‘莫太多么？’黄檗云：‘何不道来日更吃一顿？’师云：‘说什么来日，即今便吃。’道了便掌。黄檗云：‘这风颠汉又来这里捋虎须。’师便喝出去。”评云：“此老为定光古佛示现，在沩山造饭七年，洞山负薪三年，苦处先登。力量如此，非古佛而何？”沩山，大安也。事出大随示众。见〈柴头〉处。云：“师在洞山作饭头，淘米次，山问：‘淘沙去米？淘米去沙？’师云：‘沙米一时去。’洞云：‘大众吃个甚么？’师覆却米盆。山云：‘据子因缘，合在德山。’”又云：“师在德山作饭头。”见〈〉处。《南京名胜志》云：“苏州承天能仁寺，《吴地记》云：‘有饭头，号宗本，每饭熟，必礼拜，然后供僧。一日忽悟，恣谭皆经中语。仁宗召见，赐金斓衣，号圆照禅师。’”
        </desc>
    </Doc>
    <Doc>
        <title>饭桌</title>
        <desc>
            云：“烧香侍者与请客侍者巡揖坐毕，烧香进卓。侍者一班列住持前，问讯入位。行汤下食毕，至行饭时，烧香侍者离位烧香，。饭毕，退卓，鸣鼓，讲茶礼。”忠曰：“当作桌。《韵书》卓注，无器物训。”《正字通》云：“桌，竹角切，音卓。俗呼几案曰桌。”《四分律》云：“佛言：‘若为和尚阿阇黎有所取与，听用铜槃，若案若机，饮食所须之物尽持置其上，一时授与。’”《五分律》云：“诸比丘擎食患重，佛言：‘听安机。’”忠曰：“机，盖今饭桌也。”
        </desc>
    </Doc>
    <Doc>
        <title>梵释四王</title>
        <desc>
            忠曰：“东福土地堂安梵天帝释，又凡道场疏、陈白等劝请回向梵释四王，实有因由。往昔释尊远攀古佛之例，以灭后正法亲付此三众，其成道时，必四王授钵，梵释同请转法轮，无非歆付嘱，不然，欲、色二天，犹有增胜功德诸天在，何得独举此三天耶？余今引方等典故而证此义。”《大集经》云：“尔时，释迦牟尼佛告诸梵天帝释四王：‘善男子！我为如是恶众生故，本愿力故，大怜愍故，于此恶处成阿耨多罗三藐三菩提。乃至我涅槃后，所有正法当付汝等，汝等便当深心守护。’”《月藏经》云：“尔时，世尊复问娑婆世界主大梵天王言：‘过去诸佛以此四大天下，曾付嘱谁，令作护持养育？’时娑婆世界主大梵天王言：‘过去诸佛以此四天下，曾付嘱我及憍尸迦，令作护持。乃至我等曾于鸠留孙佛已受教敕，乃至令三宝种已作炽然。拘那含牟尼佛、迦叶佛所，我受教敕亦如是，于三宝种已勤炽然，地精气、众生精气、正法味醍醐精气，久住增长故。亦如我今于世尊所顶受教敕，于己境界言说教令，得自在处，休息一切斗诤饑馑，乃至令三宝种不断绝故，三种精气久住增长故，遮障恶行众生，护养行法众生故，休息众生三恶道趣向三善道故，为令佛法得久住故，勤作护持。’佛言：‘善哉！善哉！妙丈夫汝应如是。’”忠曰：“凡四天王各分护四洲：北毗沙门、东提头赖咤、南毗楼勒、西毗楼博叉。《月藏经》说。然又有别义，四王并护南洲。”《月藏经》云：“大梵天王言：‘大德婆伽婆！此四天下，南阎浮提最为殊胜。何以故？阎浮提人勇健聪慧，梵行相应，佛婆伽婆于中出世，是故四大天王于此倍增护持养育。’”广说分国护持相。又《月藏》第七卷，佛告四王令护阎浮提佛法，广说如彼。
        </desc>
    </Doc>
    <Doc>
        <title>梵坛</title>
        <desc>
            《长阿含经》云：“阿难白佛言：‘阐弩比丘虏扈自用，佛灭度后，当如之何？’佛告阿难：‘我灭度后，若彼阐弩不顺威仪，不受教诫，汝等当共行梵坛罚，敕诸比丘不得与语，亦勿往反教授从事。’”《梵网经法藏疏》云：“梵坛者，此翻为默摈，良以非理违犯，不受调伏，故以此治之。”《行事钞》云：“言默摈者，《五分》云：‘梵坛法者，一切七众不来往交言。’《智论》云：‘若心强犷，如梵天法治之。以欲界语地亦通色有，不语为恼，故违情故，不语治之，此法最要。’”《资持记》云：“梵坛者，有云：‘梵王宫前立一坛，天众不如法者，令立坛上，余天不与往来交语。’《五分》因阐陁恼僧，故用此治。语地以语为乐故，通色有者，梵天行故。言故违者，谓特意也。”《智度论》云：“佛告阿难：‘车匿比丘，我涅槃后，如梵天法治。’”《维摩经略疏》引《智度论》释云：“恶口车匿，梵法治者，其自恃王种，轻诸比丘。僧法事时，即轻笑言：‘如似落叶，旋风所吹，聚在一处，何所互论？’佛去世后，犹自不改。佛令作梵坛，谓默摈也。亦云彼梵天治罪法，别立一坛，其犯法者，令入此坛，诸梵不得共语。”忠曰：“梵坛，法藏为阐陁即车匿也。”云：“穆姬闻晋侯将至，以太子罃、弘与女简璧，登台而履薪焉。”杜预注：“罃，康公名；弘，其母弟也；简璧，罃、弘姊妹。古之宫闭者，皆居之台，以抗绝之。穆姬欲自罪，故登台而荐之以薪，左右上下者皆履柴乃得通。”梵坛拟世间死刑。《杂阿含经》曰：“世尊告调马聚落主：‘调伏马有几法？’答言：‘有三种法：一、柔软；二、刚强；三、柔软刚强。’佛告：‘若犹不调，当如之何？’言：‘便当杀之。’聚落主言：‘瞿昙无上调御丈夫者，当以几法调御丈夫？’佛告：‘我亦以三法：一、柔软；二、刚强；三、柔软刚强。’聚落主白：‘若三种犹不调，当如之何？’佛言：‘便当杀之。所以者何？莫令我法有所屈辱。’聚落主言：‘瞿昙法中，杀生者不净，而今说不调伏者亦当杀之？’佛告：‘我以三种法调御丈夫，彼不调者，不复与语，不复教授，不复教诫，岂非杀耶？’”略钞。
        </desc>
    </Doc>
    <Doc>
        <title>方外疏</title>
        <desc>
            在家士大夫为新住持制疏也。《居顶圆庵集》有方外交疏，其柄语云：“窃闻今浙东天童木庵禅师靖退已久，一旦虚席，其徒失依，遂劝师以轻车熟路，复镇其虚。人谓师之此举，足以崇重天童，而师固无加损也。凡吾荐绅，所尚在道，道由人兴，故疏以贺。”《元叟端禅师杭州灵隐录》拈方外疏。又〈杭州径山录〉拈方外疏语云：“言言见谛，句句朝宗。西天昔日净名老，东土今朝庞蕴公。”
        </desc>
    </Doc>
    <Doc>
        <title>方丈</title>
        <desc>
            云：“维那上方丈，请住持佥疏。”云：“长老既为化主，即处于方丈，同净名之室，非私寝之室也。”《祖庭事苑》云：“今以禅林正寝为方丈，盖取则毗耶离城维摩之室，以一丈之室能容三万二千师子之座，有不可思议之妙事故也。唐王玄策为使西域，过其居，以手版纵横量之，得十笏，因以为名。”云：“吠舍厘国，宫城周五里，宫西北六里有寺塔，是说《维摩经》处。寺东北四里许有塔，是维摩故宅基，尚多灵神，其舍垒砖。传云：积石即是说法现疾处也。于大唐显庆年中，敕使卫长史王玄策因向印度，过净名宅，以笏量基，止有十笏，故号方丈之室也。”《释氏要览》云：“方丈，盖寺院之正寝也。”引王玄策事。忠曰：“头陀寺碑，有方丈字，先唐玄策，且附见。”曰：“宋大明五年，始立方丈茅茨，以庇经象。”注：高诱曰：“堵长一丈，高一丈，面环一堵为方丈。”铣曰：“宋孝武皇帝时也，言立方丈之室，覆以茅茨之草，以置经象也。”
        </desc>
    </Doc>
    <Doc>
        <title>方丈版</title>
        <desc>云：“堂司行者报方丈，客头先覆住持，次覆侍者，鸣方丈板三下，鸣鼓。”又〈念诵〉云：“先鸣方丈板、照堂板，次巡廊鸣板。”又〈法器章〉云：“方丈、库司、首座寮及诸寮各有小版。”</desc>
    </Doc>
    <Doc>
        <title>方丈和尚</title>
        <desc>
            忠曰：“住持人也。”云：“客头行者喝请云：‘方丈和尚请西堂、两班、单寮、耆旧、蒙堂、侍者、禅客，即今就寝堂献汤。’”又单言方丈。云：“喝食行者喝云：‘奉方丈慈旨，晚参。’”又〈四节秉拂〉云：“秉拂人提纲，叙谢方丈及两序勤旧、诸寮大众毕，举方丈小参公案，或拈或颂。”《明极俊禅师报恩录》：“上堂云：‘只如桶箍一爆，忙急上方丈。方丈云：且喜大事了毕。雪峰因缘。这个还伤锋犯手么？’”又秉拂头首多称堂头和尚为方丈老人。云：“方丈老人相体解，上乘菩萨信无疑。”云：“方丈老人云：‘释迦老子全身在草窠里，扶持不起云云。’”
        </desc>
    </Doc>
    <Doc>
        <title>方丈客头行者</title>
        <desc>请客侍者所使令者。云：“两序单寮，系方丈客头同专使行者一一诣寮稟请。”又〈方丈特为新旧两序汤〉云：“请客侍者令客头行者备盘袱炉烛诣新旧前堂首座处。”</desc>
    </Doc>
    <Doc>
        <title>方丈行者</title>
        <desc>
            旧说曰：“行者有两部，谓方丈行者、库司行者也。”云：“方丈行者覆住持，次覆侍者鸣鼓。”又〈〉：“六局行者上有方丈行者。”又〈侍者进退〉云：“与旧人交代，头首礼同。方丈行者、直厅、轿番拜贺。”
        </desc>
    </Doc>
    <Doc>
        <title>放参</title>
        <desc>
            旧说曰：“住持有事，或修临时祈祷，则放免晚参，此谓放参。即鸣钟三下，此谓放参钟。”又见〈坐参〉及〈〉处。云：“大众入堂，依单位相向而坐，堂司行者先稟堂头，挂放参牌，然后堂前上帘，行者于首座前问讯，低声云：‘和尚放参。’复于圣僧前躬身正立，喝放参，然后打放参钟。展单下帐罢，归寮问讯，吃汤随意。”云：“公冬日榜僧堂，作此字‘才’其下注云：‘若人识得，不离四威仪中。’有首座者见之，谓曰：‘和尚今日放参。’”云：“时暑放朝参。”忠曰：“可知放参之目，本在官制。”又有晚食名放参者，见〈〉处。忠曰：“此方禅林，晡时念经，为读诵放参，失义，当曰念经或诵晚课。盖放参钟后诵经，故转讹。”
        </desc>
    </Doc>
    <Doc>
        <title>放参饭</title>
        <desc>
            《竹窗二笔》云：“越地，安禅夜作斋，其名曰放参饭，竞为侈靡，胜于午斋，相沿成习久矣。昔有尊宿，闻邻房僧午后作食，不觉泣下，悲佛法之凌夷也。故僧禁过午食，况夜食耶？律言：‘人间碗钵作声，饿鬼咽中起火。’乃于漏深人静，而砧几盘盂音向彻其耳根；又煎煮烹炮，馨香发其鼻识。忘慈悲之训，恣口腹之欲，于心安乎？或曰：中夜饑，如之何？则代以果核饼饵之类，不烦锅铫者可也。况持过午者，午后至明，不食纤物，我等晚有药石，何不知足之甚！”《蒙山和尚录》云：“我从在家，不吃放参。”解者曰：“吃放参者，谓吃非时食也，盖讳非时之言也。此方亦有此称。其吃食在放参钟时，故云尔。此邻近释。”
        </desc>
    </Doc>
    <Doc>
        <title>放参鼓</title>
        <desc>《首山念禅师广教录》云：“问：‘如何是学人自己？’师云：‘放参三下鼓，吃粥五更钟。’”</desc>
    </Doc>
    <Doc>
        <title>放参牌</title>
        <desc>云：“放参时，挂放参牌。昏钟鸣，收放参牌。”</desc>
    </Doc>
    <Doc>
        <title>放参钟</title>
        <desc>
            云：“若住持至晚不参，则堂司行者稟命住持覆首座，鸣僧堂钟三下，谓放参钟也。如住持入院，或官员檀越入山，或受人特请，或为亡者开示，或四节腊，则移于昏钟鸣，而谓之小参。然亦不鸣放参钟，谓犹有参也。”
        </desc>
    </Doc>
    <Doc>
        <title>放禅</title>
        <desc>
            云：“堂司行者候斋，次第覆首座放禅，转从圣僧后右出，撑帘下牌，轻撼作声，住持、头首出堂。”《莹山清规》云：“凡坐禅者，首座之管领也。巳香欲了时，圣僧侍者问讯首座，是稟放禅也。”云：“凡打板、坐参、放禅、行道，种种动静，靡不关心。”
        </desc>
    </Doc>
    <Doc>
        <title>放禅客</title>
        <desc>
            忠曰：“秉拂预定禅客外，放出问答，名放禅客。”云：“秉拂人令茶头行者请圣僧侍者、禅客烧香献茶毕，云：‘今晚秉拂，辄烦侍者烧香，禅客问话。’”旧解曰：“见此语，预差定禅客也。唐土则兄弟名胜秉拂定禅客外，自他寺他山来者，忽放出于众前问答，称放禅客。日本亦如，东福、虎关秉拂时，干峰俄出众问答，成丛林绝唱。”
        </desc>
    </Doc>
    <Doc>
        <title>放生</title>
        <desc>
            《佛祖统纪》云：“放生：《光明经》述流水长者救鱼，十千天子报德，此缘起也；智者买断簄梁，悉罢江上采捕，此立法也；赴计诩狱中之难，报修禅堂上之恩，此显验也。此三事并见〈智者纪〉。唐肃宗乾元二年，诏天下置放生池，凡八十一所；颜真卿为碑。本朝真宗天禧元年，诏复天下放生池，沿江淮州郡上下水五里，并禁采捕。二事详见〈通塞志〉。慈云奏西湖为放生池，以四月八日会郡人纵鱼鸟。法智于南湖，以佛生日放鱼鸟，祝圣人寿，枢密刘均奉敕撰碑。此皆放生之梗概也。”《释门正统》曰：“复次，精舍所踞，号曰仁祠，式警群迷，聿形悲济。于彼坊佐，或临江湖川泽，污沼堤防之处，多有因高就下，普化博施，捐以为放生池者。滥觞虽兆于真经，渗漉实推于佛陇。自天台海曲买沪梁之地，绵亘三百里，敷奏王家，全宥潜蛰，因草庵曰：海上渔人截流一网，巨尾纤鳞皆为所有，一日何止万死耶？智者尝创放生池于海涯，当其放之也，则为授归戒，说大法，然后纵之海中，圉圉洋洋得其所也，而不知日活几千万亿乎！“智者没，至唐末，中国台道渐息，而海东诸国极炽。忠法师谓：‘智者缘在此方，而道敷于海东者，此必放生诸鱼所致耳。’闻者莫不笑之。以余观之，其语若诞，教理有凭，流水十千天子，即脱鱼报，岂非此乎？中兴以来，祥开延庆，化广葛川，金塘大堤，歌于刘礼部之颂；溍浔渌浦，酬于王丞相之恩。故《教行录》、《金园集》各有放生仪轨。鳞番叠幅，率土化之。佛生之旦，众大和会。浮泛彩蠲，演唱竺坟。悟流水胜因，识衔珠善报者。举袂扬尘，挥汗成雨，固不待于百年而后胜残去杀也。况动以祝圣为名，则忧国爱君顾不韪欤！”又〈利生志〉中广说，文繁不录。放生事，在外典。云：“邯郸之民以正月之旦献鸠于简子，简子大悦，厚赏之。客问其故，简子曰：‘正旦放生，示有恩也。’客曰：‘民知君之欲放之，竞而捕之，死者众矣。君如欲生之，不若禁民勿捕。捕而放之，恩过不相补矣。’简子曰：‘然。’”
        </desc>
    </Doc>
    <Doc>
        <title>放早参钟</title>
        <desc>
            云：“粥后，更不鸣下堂放早参钟。”旧说曰：“粥罢三下钟，谓之放早参钟，若旦望五参上堂日不鸣。”忠曰：“放早参钟即罢参钟也。古法每日粥后有早参，早参住持说法也。今亡之，故粥罢鸣钟三下，此报无早参，犹如晚间放参钟也。然今有上堂，故不鸣早放参钟也。”
        </desc>
    </Doc>
    <Doc>
        <title>飞单</title>
        <desc>日单呈方丈，此谓飞单。详〈日黄总簿〉处。忠曰：“飞单者，盖一日所记，条目不多，数纸往来如飞，故名之。”</desc>
    </Doc>
    <Doc>
        <title>非时食</title>
        <desc>
            沙弥十戒第十云：“不非时食。”《萨婆多毗尼毗婆沙》云：“非时者，从日中至后夜后分，名为非时。从晨至日中，名时。何以故？以日初出，乃至日中，明转盛，中则满足，故名为时。从中至后夜后分，明转减没，故名非时。又从晨至日中，世人营救事业，作饮食，是故名为时。从中至后夜后分，燕会嬉戏自娱乐时，比丘游行有所触恼，故名非时。又从晨至日中，俗人种种事务，淫恼不发，故名为时。从中至后夜后分，事务休息，淫戏言笑，若比丘出入游行，或时被诽谤，受诸恼害，名为非时。又比丘从晨至中，是乞食时，应入聚落，往来游行，故名为时。从中至后夜后分，应静拱端坐，诵经坐禅，各当所业，非是行来入聚落时，故名非时。”《五分律》云：“佛在王舍城，尔时未为比丘制非时食。迦留陀夷着杂色衣，面黑眼赤，闇中乞食。怀妊妇人电光中见，大惊唤言：‘毗舍遮！毗舍遮！’迦留陀夷言：‘我是沙门，非毗舍遮。’便骂言：‘汝何冥夜乞食？余沙门、婆罗门一食便足，汝云何食无昼夜？’长老比丘白佛，佛呵责，结戒：‘若比丘非时食，波逸提。’非时者，从正中以后至明相未出，名为非时。”《法苑珠林》云：“《毗罗三昧经》：‘世尊为惠法菩萨说云：食有四种：旦，天食时；午，法食时；暮，畜生食时；夜，鬼神食时。佛断六趣因，令同三世佛，故日午时是法食时也。过此已后，同于下趣，非上食时，故曰非时也。’又《萨婆多论》云：‘释时有四：一、始从日出乃至日中，其明转炽，名之为时。从中已后，至后夜分，其明灭没，故名非时。二、从旦至中，是作食时，乞不生恼，故名为时。从中已后，至于夜分，是俗人宴会游戏之时，入村乞食，多有触恼，故名非时。三、从旦至中，俗人作务，淫乱未发，乞不生恼，故名为时。从中已后，事务休息，淫戏言笑，入村乞食，喜被诽谤，故名非时。四、从旦至中，是乞食时，得食济身，宁心修道，事顺应法，故名为时。从中已后，宜应修道，非乞食时，故名非时。’”《佛祖统纪》云：“《僧祇律》：‘时食，若午时日影过一发一瞬，即是非时。’《四分戒本》：‘若比丘非时食者，波逸提。’”《十诵律》：“波逸提，义翻为堕，堕在烧煮地狱。”《法苑珠林》云：“《僧祇律》云：‘食已若渴，佛令取一切谷、豆、麦煮不破者，非时取汁得饮。若酥油蜜及石蜜诸生果汁等，要以水净得饮。若器底残水被雨湔，亦名为净。’《善见论》云：‘舍楼伽果浆，澄汁使清，非时得饮。’谓藕根是。《摩德勒伽论》：‘沙糖浆亦得非时饮。’”《老学庵笔记》云：“佛经戒比丘非时食，盖其法过午则不食也。而蜀僧招客草食，谓之非时。董仲舒三年不窥园，谓勤苦不游嬉也。馆中着庭有园，每会饭罢，辄相语曰：‘今日窥园乎？’此二事甚相类。”
        </desc>
    </Doc>
    <Doc>
        <title>分冬</title>
        <desc>冬夜也。《虚堂径山后录》云：“僧问云云。僧云：‘只如径山今冬果子贵，将什么与诸人分冬？’师云：‘铁酸豏。’”</desc>
    </Doc>
    <Doc>
        <title>分散</title>
        <desc>
            大众一同退去曰分散。《临济玄禅师录》云：“径山有五百众，少人参请。师到径山，装腰上法堂，见径山。径山方举头，师便喝；径山拟开口，师拂袖便行。寻有僧问径山：‘这僧适来有什么言句便喝和尚？’径山云：‘这僧从黄檗会里来，你要知么？且问取他。’径山五百众，太半分散。”
        </desc>
    </Doc>
    <Doc>
        <title>分手板</title>
        <desc>忠曰：“立僧板，又名分手板，言后堂之分手位也。”《东渐略清规》云：“烧香，首座板、后堂板、分手板、圣僧板。”详〈〉处。《东福清规》作汾洲床，依音近讹文，惑人多矣。</desc>
    </Doc>
    <Doc>
        <title>分手位</title>
        <desc>
            旧说曰：“分手，己之左右也。”又曰：“分手不可定也，有住持之分手，有后堂之分手。”忠曰：“但分手，依或并向内，或并向外者言之。若己之左右班，相对向者，不称分手，自此名垂手耳。”云：“僧堂内，设施主位，与住持分手。”又〈留请两序〉云：“客头先报，迎住持入分手坐。”忠曰：“左右坐曰分手坐，今须住持主位，知事宾位。”又〈唱衣〉云：“首座与主丧分手，两序大众次第而坐。”
        </desc>
    </Doc>
    <Doc>
        <title>分手坐</title>
        <desc>忠曰：“住持在煎点人分手位也。分手义，见〈座位类〉。”校定清规</desc>
    </Doc>
    <Doc>
        <title>分岁</title>
        <desc>云：“岁夜小参，示众云：‘年穷岁尽，无可与诸人分岁，且烹个露地白牛，炊黍米饭，向骨柮火，唱村田乐。何故？免见倚他门户傍他墻，刚被时人唤作郎。’便下座。”</desc>
    </Doc>
    <Doc>
        <title>分座</title>
        <desc>
            《敕修清规》云：“前堂首座，表率丛林，人天眼目，分座说法，开凿后昆。”分座本迦叶缘。《中本起经》云：“世尊在舍卫国祇树给孤独园为众说法，天龙鬼神、四辈弟子，严整具足。于时摩诃迦叶垂发弊衣而来诣佛，世尊遥见，叹言：‘善来迦叶！’豫分半床，命令就坐。迦叶进前，头面作礼，退跪，自陈曰：‘余是如来末行弟子，顾命分座，不敢承旨。’大众佥念：‘此老道士，有何异德，乃令世尊分座命之？此人俊乂，唯佛明焉。’于是如来察众所念，欲决所疑，广论迦叶大行齐圣。”书记有分座者。《大慧年谱》云：“圆悟着《临济正宗记》以付之，俾掌记室，分座训徒。师乃握竹篦，为应机之器。”
        </desc>
    </Doc>
    <Doc>
        <title>焚疏</title>
        <desc>
            忠曰：“日本禅林，修正满散、解夏满散，焚疏及经马纸钱，在讽经后，而诸《清规》未录此。”化纸钱，见〈钱财类〉。大慧为孟宗丞普说云：“本朝仁宗皇帝时，京师有言法华者，不知从何所来，常行阛阓中，饮啖无所择，道俗莫能凡圣之。时吕文靖公作相，欲验其真伪，遂焚疏，请明日就府第斋。言公如期果至，文靖遂释所疑。”
        </desc>
    </Doc>
    <Doc>
        <title>鐼子</title>
        <desc>
            忠曰：“应量器内累三个小钵，自大到小，总名鐼子。世尊成道，受四天王四钵，重作一钵，外有四唇。见〈钵〉处。今鐼子三，与应器重成四唇，盖本世尊故事。”云：“犍瓷，犍，渠焉切。瓷，音茨。鐼，音训。”《释氏要览》云：“钵器大小数，《十诵律》云：钵、半钵、、键，音虔；，音咨。《经音疏》云：钵中之小钵，助钵用故。。《僧祇》同。《四分律》云：，小钵入次钵，次钵入大钵。此律言小钵，即《十诵》，次钵即半钵也，準诸律，四事可见也。今呼为钵子。钵，音训切，韵云：铁类也，非器故。”《五分律》云：“诸比丘于钵中歠粥，苦热不可捉。佛言：‘听别作歠粥器。’”忠曰：“如今粥受鐼子而歠，盖当歠粥别器。”《子湖神力禅师录》云：“问：‘法身还吃饭也无？’师云：‘钵盂鐼子什么人受持云云。’”云：“僧问：‘学人进又不得，退又不得时如何？’师云：‘抱头哭苍天。’学人无语。师又云：‘汝还知钵盂鐼子落处么？’”：“上堂云：‘钵盂粗，鐼子细，字脱。匙箸短长无一截。’”注：鐼，许运切。《翻译名义集》云：“，《经音疏》云：钵中之小钵，今呼为鐼音训。子。”《康熙字典》云：“鐼，《广韵》：‘火运切。’《集韵》：‘吁运切，并音训。’《说文》：‘铁属。’又《集韵》：‘逋昆切，音奔，平木器。’”
        </desc>
    </Doc>
    <Doc>
        <title>粪扫衣</title>
        <desc>
            即衲衣也。又见〈衲衣〉处。《行事钞》云：“纳衣者，《四分》云：‘舍檀越施衣，着粪扫衣。’《十住婆沙》云：‘以有十利故，一、惭愧；二、障寒热毒虫；三、表示沙门仪法；四、一切天人见法衣尊敬如塔；五、猒离心着染衣，非贪好；六、随顺寂灭，非为炽然烦恼；七、由着法衣，有恶易见；八、更不须余物庄严故；九、随八圣道故；十、我当精进行道，不以染污心于须臾间。’”《四分律》云：“世尊在波罗奈国鹿野苑中，时五比丘白佛：‘我等当持何等衣？’佛言：‘听持粪扫衣及十种衣：拘舍衣、劫贝衣、钦跋罗衣、刍摩衣、叉摩衣、、麻衣、翅夷罗衣、拘摄罗衣、嚫罗钵尼衣，如是十种衣，应染作袈裟色持。’”又云：“粪埽衣有十种：牛嚼衣、鼠啮衣、火烧衣、月水衣、产妇衣、神庙中衣，若鸟衔风吹杂处者得取、冢间衣、求愿衣、受王职衣、往还衣，是谓十种粪埽衣。”
        </desc>
    </Doc>
    <Doc>
        <title>讽经</title>
        <desc>
            云：“鸣钟集众讽经。”云：“签书众僧双字名实筒，每日勤行时，堂司行者置签筒于佛前。讽经毕，住持指筒，堂司行者取筒振掉三，而至住持前，维那出班，至住持右边，住持抽签度之，维那接之，呼所书名三度，若无答者，则知不赴，乃以签度听叫不赴人上方丈乞签。若懈及数回，则住持小片纸书罚金式，贴佛殿柱：罚金壹片，懈者纳之方丈。”
        </desc>
    </Doc>
    <Doc>
        <title>讽经牌</title>
        <desc>云：“行者覆住持，来早殿上启建讽经，仍报诸寮挂讽经牌。”</desc>
    </Doc>
    <Doc>
        <title>佛成道会</title>
        <desc>
            十二月八日。其规如《清规》。忠曰：“《八相事略》云：‘佛成道，五大院安然出五说：一、二月八日；出《因果经》。二、四月八日；出《方等泥洹经》。三、三月八日；出《西域记》。四、三月十五日；又出《西域记》。五、八月八日。’”忠按：《佛祖统纪》、《正宗记》等，取二月八日说，似以《因果经》为正。然中华、日本，古今用十二月八日。《僧史略》会之云：“腊月，乃周之二月也。止此”《名义集》引《周书异记》云：“周穆王二年癸未二月八日，佛年三十成道，正当今之腊八也。止此”忠曰：“《周书异记》者，周时记录，必可用周正，则其二月建丑是夏小正十二月也。”腊八有浴佛者。云：“屈指忻逢腊月八，释迦成道是斯辰。二千年后追先事，重把香汤浴净身。诸禅德！古有十六开士，因僧浴时，随例入室，忽悟水因，洞明妙触，尽入圆通境界。大洪今日普请往灵济殿上，灌沐释迦如来，个中亦有悟底消息。诸人还会么？香汤潋滟两三杓，便向如来顶上倾。”腊八浴僧有本缘。《法苑珠林》云：“《譬喻经》云：‘佛以腊月八日，神通降伏六师，六师不如，投水而死。仍广说法，度诸外道。外道伏化，白佛言：佛以法水洗我心垢，我今请僧洗浴，以除身秽。’仍为常缘也。今腊月八日洗僧，唯出此经文。”《释氏要览》引《譬喻经》，作请佛僧洗浴身垢。注云：今淮北及至三京，皆用腊八浴佛。又《宝积经》云：“波斯匿王女无垢施，始年八岁，二月八日，沸星现日，与五百婆罗门俱，持满瓶水，出至城外，浴洗天像。婆罗门见诸比丘在门外立，皆谓不吉。”广说。依之，二月八日浴像，本是天竺风俗。
        </desc>
    </Doc>
    <Doc>
        <title>佛诞生会</title>
        <desc>
            四月八日。其规如《清规》。忠按：佛生日，当以二月八日为正。何缘作此说？曰《周书异记》云：“昭王二十四年甲寅岁四月八日，江河泉池忽然泛溢，井皆腾涌，宫殿震动。其夜五色光气贯于太微，遍于西方，作青虹色。时王问太史苏由，由对曰：‘有大圣出于西方，故现此瑞。’王曰：‘于国无损乎？’对曰：‘一千年后，声教当被于此。’”《僧史略》引。忠以谓，《周书异记》，周时记录，必当用周正，则其四月建卯是夏小正二月建卯也，故当定二月八日为佛生日。然今例用四月，是以周四月建卯谬为夏小正四月建巳。而已。《僧史略》云：“今东京以腊月八日浴佛，言佛生日者。案《祇桓图经》：‘寺中有玻黎师子，形如拳许大，口出妙音，菩萨闻之，皆超地位。每至腊月八日，舍卫城中士女，竞持香花，来听法音。’详彼。不言佛生日，疑天竺以腊八为节日耳。又疑是用《多论》二月八日，腊月乃周之二月也。东西辽夐，故多差异焉。”《萨婆多论》云：“佛，二月八日，沸星现时生。”忠曰：“东京，腊八称佛生日者，以余观之，《周书异记》四月八日佛生，而周四月即夏小正二月建卯也。然或以夏小正二月，又谬为周二月建丑。周二月，即夏小正十二月，故以腊八为佛生日也。又《萨婆多》所谓二月八日佛生者，取夏小正二月。即合《周书异记》。然赞宁以为周二月，而以合夏小正腊月，非也。又自引《周书异记》现瑞证佛生，何不主张周四月建卯佛生义耶？又腊八浴佛，出于《譬喻经》说。次〈佛成道会〉处引。然赞宁不得之，强援《祇桓图经》，未足成浴佛义。”忠曰：“佛诞生或省生，但言佛诞者，非也。”赵与旹《宾退录》云：“《诗》：‘诞弥厥月。’诞，大也。朱文公则以为发语之辞。世俗误以诞训生，遂有降诞庆诞之语，前辈辩者多矣。《书》曰：‘诞膺天命。’诞亦大也。范晔赞光武，乃有光武诞命之语，尤不可晓。〈殇帝纪〉云：‘诞育百余日。’亦误。”
        </desc>
    </Doc>
    <Doc>
        <title>佛殿</title>
        <desc>
            云：“余闻百丈大智禅师之训曰：‘世尊遗教弟子，因法相逢，则当依法而住。饮食、服玩、经行、宴坐，必为丛林。营建室宇，必先造大殿，以奉安佛菩萨像，使诸来者知归向故。昼夜行道，令法久住，报佛恩故。’”云：“一日，石头告众曰：‘来日刬佛殿前草。’”云：“师凡住院，拆却佛殿，独存法堂而已。”不载之。忠曰：“世谓拆却佛殿，独存法堂，德山独有此作，殊不知本是百丈立意也。《传灯》所载〈禅门规式〉云：‘不立佛殿，唯树法堂，当代为尊也。’详〈法堂〉处。盖虽百丈本规，诸方犹立佛殿，而德山特準其令尔。”《历代三宝记》云：“孝明帝熙平元年，灵太后胡氏造永宁寺，乃至浮图，北有佛殿一所，形如太极，中有丈八金像。”云：“昔吾震旦之祖，自达磨至大寂之世，凡八叶，三百五十余祀，未有禅居，故吾徒多栖律寺。及乎百丈祖兴，创意别营禅宇，以居其徒，僧史所谓利不百不变格是也。然犹未立佛殿，以表佛祖亲承，当代为尊也。而后祖师以惧吾徒去佛逾远，而忘乃本也，而乃有佛殿之制。既有佛殿矣，则不可无掌之者，于是置乎知殿之司，班于头首之末矣。本朝当丛林盛时，尚置是职，而迩年稍稍而废者，何也？意以其班序庳，而吾徒不肯就焉耳。由是殿堂也，像设弗严，芗火弗装，灯烛弗焰，，几案也闇如，管籥之启闭也弗谨，往来之瞻礼也弗便。于乎！致使吾觉皇宝殿寂寂焉，而曾路旁古庙之不若，不亦可惜也哉！”云：“其师一日澡浴，命师去垢，师抚其背云：‘好所佛殿，只是无佛。’”《传灯》作：好所佛殿，而佛不圣。忠曰：“佛殿砖面白土画者，拟夏中楞严会行道，此亦律有据。见〈〉处。”西域佛殿名香殿。云：“世尊即以右足踏其香殿，是时大地六种震动。”注：西方名佛所住堂为健陀俱知。健陀是香，俱知是堂，此是香室、香台、香殿之义，不可亲触尊颜故，但唤其所住之殿，即如此方王阶、陛下之类。然名为佛堂、佛殿者，斯乃不顺西方之意。
        </desc>
    </Doc>
    <Doc>
        <title>佛母</title>
        <desc>
            云：“鸣钟集众往藏殿，维那举云：‘摩诃般若波罗蜜多。’乃至回向云：‘绕旋行道，称念摩诃佛母圣号云云。’”《大品般若经》云：“佛告须菩提：‘般若波罗蜜是诸佛母，般若波罗蜜能示世间相。乃至何以故？是般若波罗蜜出生诸佛。’”又云：“须菩提白佛言：‘云何诸佛从般若波罗蜜生？云何诸佛说世间相？’佛告须菩提：‘是深般若波罗蜜中，生佛十力，乃至十八不共法，一切种智。须菩提！得是诸法因缘，故名为佛。’”《仁王般若经》云：“佛告大王：‘般若波罗蜜，应说应受，是诸佛母、诸菩萨母神通生处。’”《智度论》云：“般若波罗蜜是诸佛母。父母之中，母功最重，是故佛以般若为母，般舟三昧为父。”忠曰：“《敕修清规》念摩诃般若毕，回向言念摩诃佛母，则佛母是称般若波罗蜜明白也。然《东渐清规》、《莹山清规》等，指楞严咒前序引、咒后、咒心，皆名为佛母，且有何凭据？《备用》但言起尔时世尊，又言结咒心为经有咒心语也。《敕修》但言经首序引，咒尾末章始无名佛母。予谓楞严咒尾唱咒心，次喝摩诃。摩诃是佛母，谬和咒心为佛母也，是犹可辨，至经序引称佛母，则都失义。盖咒尾楞严文谬称佛母，以谓楞严文在前后者，皆是佛母也，。犹如楞严会上诸菩萨是启请语，而咒后摩诃般若亦称后启请也。试点捡摩诃般若有何启请义？又咒尾理可奉送，却复启请，有何事？岂非愚昧可笑者耶？”
        </desc>
    </Doc>
    <Doc>
        <title>佛涅槃忌</title>
        <desc>二月十五日。其规如《清规》。忌义，见〈〉处。</desc>
    </Doc>
    <Doc>
        <title>佛事</title>
        <desc>
            忠曰：“禅林凡托事开示佛法，谓之佛事。文字出《净名经》。复次，反魔事故，谓之佛事。见《放光》说。凡开光、安座、拈香、入牌、起龛、秉炬等，无不称佛事。”云：“阿难白佛言：‘未曾有也。世尊！如此香饭，能作佛事。’佛言：‘如是！如是！阿难！或有佛土以佛光明而作佛事，有以诸菩萨而作佛事，有以佛所化人而作佛事，有以菩提树而作佛事，有以佛衣服卧具而作佛事，有以饭食而作佛事，有以园林台观而作佛事，有以三十二相八十随形好而作佛事，有以佛身而作佛事，有以虚空而作佛事。众生应以此缘，得入律行。有以梦幻、影响、镜中像、水中月、热时炎，如是等谕而作佛事，有以音声、语言、文字而作佛事，或有清净佛土，寂寞无言，无说无示，无识无作无为而作佛事。如是阿难！诸佛威仪进止，诸所施为无非佛事。阿难！有此四魔八万四千诸烦恼门，而诸众生为之疲劳，诸佛即以此法而作佛事，是名入一切诸佛法门。”注：肇曰：“佛事者，以有益为事耳。如来进止举动，威仪俯仰，乃至动足，未曾无益，所以诸所作为无非佛事。”说魔事毕，云：“若有是善男子、善女人书持讽诵般若波罗蜜者，便具足五波罗蜜及萨云若已，当知是为佛事。”
        </desc>
    </Doc>
    <Doc>
        <title>佛坛</title>
        <desc>
            云：“于是设圣容，具佛坛场。”忠曰：“云：‘古者庶人无庙，而祭于寝。注云：寝者，前堂也。止此’余谓此方寺院无佛殿处，则方丈设佛坛而祭佛祖亡者，即是无庙而祭于寝者也。”
        </desc>
    </Doc>
    <Doc>
        <title>佛祖忌九拜</title>
        <desc>
            云：“住持上香三拜，不收坐具，进前上汤进食，请客侍者递上，烧香侍者捧置于几毕，复位三拜，再上香，，又三拜，收坐具。”又〈达磨宿忌〉云：“住持上香三拜，不收坐具，上汤，退身三拜，再进前问讯，揖汤，复位三拜，收坐具。”余忌例同，不用烦录。旧说曰：“九拜法，诸规相同，惟建仁寺所讲‘上香三拜，次上汤上食，，三拜，次进揖三拜’，颇异余剎。东福寺进食之次，献果子；建仁点茶之次，献果子。盖果子是为茶子之谓欤！中华则供具外，无更备果，而日本则更备果矣。”
        </desc>
    </Doc>
    <Doc>
        <title>趺坐问讯</title>
        <desc>
            忠曰：“秉拂人请堂头趺坐，故令侍者问讯，此谓请趺坐问讯，或省言趺坐问讯，堂头到此据椅矣。如日本禅林入院开堂，比住持举垂语，侍客为请趺坐，到列剎和尚上位前问讯，转身到末位西堂末位。问讯，此谓趺坐问讯。”云：“住持当令侍者请官员坐。”又〈四节秉拂〉云：“秉拂人就座云：‘侍者请堂头和尚趺坐。’秉拂侍者至住持前问讯。”忠曰：“此问讯即是趺坐问讯也。”
        </desc>
    </Doc>
    <Doc>
        <title>拂子</title>
        <desc>
            《毗奈耶杂事》云：“佛在广严城猕猴池侧高阁堂中，时诸苾刍为蚊虫所食，身体患痒，抓搔不息。俗人见已，问言：‘圣者！何故如是？’以事具答，彼言：‘圣者！何故不持拂蚊子物？’答言：‘世尊不许。’以缘白佛，佛言：‘我今听诸苾刍畜拂蚊子物。’是时六众闻佛许已，便以众宝作柄，牦牛尾为其拂。俗人既见，曰：‘此是何物？’答言：‘佛令苾刍畜拂蚊子物，是故我持。’彼言：‘圣者！仁虽剃发，贪染未除。’以缘白佛，佛言：‘有五种袪蚊子物：一者捻羊毛作；二用麻作；三细裂氎布；四用故破物；五用树枝梢。若用宝物，得恶作罪。’”《事苑》引用。《释氏要览》云：“《僧祇》云：‘佛听线拂、裂氎拂、芒拂、树皮拂。制若牦牛尾、马尾拂并金银装柄者，皆不得执。’”有图。已下略录事缘。《碧巖录》云：“百丈当时以禅板、蒲团付黄檗，拄杖、拂子付沩山，沩山后付仰山。仰山既大肯三圣，圣一日辞去，仰山以拄杖、拂子付三圣，圣云：‘某甲已有师。’仰山诘其由，乃临济的子也。”颂云：“才得柄霸入手，便要呵佛骂祖。还他本色真棕，不比寻常谈麈。”
        </desc>
    </Doc>
    <Doc>
        <title>府僚疏</title>
        <desc>忠曰：“僚，官僚也，府中官僚荐住持疏也。”《居顶圆庵集》有青远禅师住昌国普慈府僚疏，盖居顶代府僚制也。</desc>
    </Doc>
    <Doc>
        <title>府帖</title>
        <desc>公文也。云：“都寺预请维那、首座宣疏帖等人。”注：先读敕黄、省劄，或府帖、山门疏、诸山疏，次第宣读。</desc>
    </Doc>
    <Doc>
        <title>讣状</title>
        <desc>云：“首座同两序勤旧商议发讣状。”状式云：某寺丧司比丘、可漏子书云</desc>
    </Doc>
    <Doc>
        <title>复礼</title>
        <desc>回礼又曰复礼。《玄沙备禅师广录》云：“师问招庆云：‘我如今去看王太傅。’乃至来日，太尉出招庆复礼。”</desc>
    </Doc>
    <Doc>
        <title>复子</title>
        <desc>
            《临济玄禅师录》云：“大策子上抄死老汉语，三重五重复子褁，不教人见，道是玄旨，以为保重。”云：“刻意息心，择真正具顶门宗眼知识，放下复子，靠取成办。”云：“师到沩山，挟复子于法堂从西过东，从东过西，顾视方丈，沩山不顾，师云：‘无，无。’便出去。”忠曰：“复当作袱。《字汇》云：‘袱，房六切，音伏，包袱。止此’又云：‘复，方六切，音幅，重也。《说文》：重衣也。止此’非今义。盖二字音同，袱字讹作复也。云：‘装包之法，用青布袱二条。止此’布袱即复子也。”
        </desc>
    </Doc>
    <Doc>
        <title>赴堂</title>
        <desc>
            忠曰：“与上堂、过堂同义。”云：“斋粥二时必赴堂，则行仆行益自然整肃。”云：“师一日不赴堂，侍者来请赴堂，师曰：‘我今日在庄吃油糍饱。’者曰：‘和尚不曾出入。’师曰：‘你但去问取庄主。’者方出门，忽见庄主归谢和尚到庄吃油糍。”
        </desc>
    </Doc>
    <Doc>
        <title>副钵位</title>
        <desc>
            云：“旧以送蒙堂者排副钵，后因争竞不排。”忠曰：“副钵者，钵谓十六板头也。副，相亚之意也。今言只今但以单寮、西堂、首座、勤旧排副钵位。古者蒙堂亦排副钵，遂有争竞，故停之，与大众同，依戒次排之也。”副钵位图见〈〉处。《校定清规》图云：“或六出、八出、十二出，随僧堂大小，众之多寡，又各排副钵一位，其余并依戒次循转。”
        </desc>
    </Doc>
    <Doc>
        <title>副参</title>
        <desc>忠曰：“副贰参头者，此云副参。副参亦有两：曰行者副参，见下。曰四来副参。今是四来副参也。”云：“住持就座，副参递大香一片与参头，同众问讯。”</desc>
    </Doc>
    <Doc>
        <title>副参行者</title>
        <desc>忠曰：“副贰参头事务者。”又有四来副参，见前〈副参〉处。云：“参头报众，请两序立班；副参领众，门迎两序入堂。”</desc>
    </Doc>
    <Doc>
        <title>副寮</title>
        <desc>
            《备用清规》云：“副寮之职，其事繁重，寮中什物逐一交割分明。职务一旬，关摄诸事。粥前、参后不许登阁，有急切干者，须白寮主，书日书名，打板上阁，庶免后患。时时提点汤瓶，夜看火烛贼盗，扫地拭桉，换水添香，勿容外人止宿。寄卖物件，子细收藏。衣竿、熨斗、洗衣桶，众人所用之物，各收元处。善用其心，获胜妙功德也。”又见于〈寮主〉处。
        </desc>
    </Doc>
    <Doc>
        <title>副僧录</title>
        <desc>《僧史略》云：“至唐元和长庆间，始立僧录，录左右街僧，亦无贰职，次有三教首座。昭宗乾宁中，改首座为副僧录，得觉晖焉，副录自晖公始也。”忠曰：“日本古以荫凉轩副于僧录，而今废之。”</desc>
    </Doc>
    <Doc>
        <title>副寺</title>
        <desc>
            《篇海类编》云：“副，音富，贰也，佐也。”《敕修清规》云：“副寺，古规曰库头，今诸寺称柜头，北方称财帛，其实皆此一职，盖副贰都监寺分劳也。掌常住金谷、钱帛、米麦，出入随时上历，收管支用，令库子每日具收支若干，佥定飞单，呈方丈，谓之日单；或十日一次结算，谓之旬单；一月一结、一年通结、有无见管，谓之日黄总簿。外有米面五味各簿，皆当考算。凡常住财物，虽毫末，并是十方众僧有分，如非寺门外护、官员、檀越、宾客迎送、庆吊，合行人事，并不可假名支破侵渔。其上下库子，须择有心力，能书算，守己廉谨者为之。病僧合用供给之物，即时应付。如仓库疏漏、雀鼠侵耗、米麦蒸润，一切物色，顿放守护，有不如法者，并须及时照管处置。”《备用清规》云：“副寺之职，职小任重，众人命脉所系。米面当须细洁，粥饭贵得精丰，酱黄豆豉合办及时，盐醋姜油满足供众。缺乏预谋上首，克落常慎下流，无徇私情，勿图己计，推情保惜，如护眼睛。先德分司列任，本为众人，今昧原，深加刻削，粗饭薄粥，臭醋淡齑，非惟任责者之无知，实在住持之有过。”
        </desc>
    </Doc>
    <Doc>
        <title>副庄</title>
        <desc>忠曰：“副贰庄主者。”云：“‘闹处番交，静处插脚，伟哉淑副庄！’举火云：‘透过这一着，这一着，那一着，开眼也着，合眼也着。’”</desc>
    </Doc>
    <Doc>
        <title>傅大士</title>
        <desc>
            轮藏妥其像。详于〈〉处。《善慧大士录》云：“大士姓傅，名翕，字玄风，东阳郡乌伤县稽停里人。乌伤，即今义乌县也。父名宣慈，字广爱，母王氏，世为农。以齐建武四年丁丑岁五月八日生，端靖淳和，无所爱着。少不学问，时与里人渔，每得鱼，常以竹笼盛之，沉深水中，祝曰：‘欲去者去，止者留。’时人以为愚。梁天监十一年，年十六岁，娶留氏，名曰妙光。有子二人，曰：普建、普成云云。”又曰：“大士欲导群品，先化妻子，令发道心，即舍田宅，请四众设大会，而说偈曰：‘舍抱现天心，倾资为善会。愿度群生尽，俱翔三界外。归投无上士，仰恩普令盖。’是年饑馑，设会之后，家无斗储，同里傅昉、傅子良等，入山供养。大士化谕妻子，鬻身助会，妙光受命，乃曰：‘唯愿一切众生因此同得解脱。’大通二年三月，同里傅重昌、傅僧举母，以钱五万买之。大士得钱，即营设大会，乃发愿曰：‘弟子善慧，稽首释迦世尊、十方三世诸佛、尽虚空遍法界常住三宝，今舍卖妻子，普为三界苦趣众生消灾集福，灭除罪垢，同证菩提。’后月余，傅氏悉遣妙光等还山。”云：“陈太建元年己丑四月二十四日，示众曰：‘此身甚可厌恶，众苦所集云云。’弟子问：‘师之发迹，可得闻乎？’曰：‘我从第四天来，为度汝等，次补释迦，及傅普敏文殊、慧集观音、何昌阿难，同来赞助。故《大品经》云：有菩萨从兜率来，诸根猛利，疾与般若相应。即吾身是也。’言讫，趺坐而终，寿七十有三。”云：“大士一日披衲，顶冠，靸履，朝见，帝梁武问：‘是僧耶？’士以手指冠。帝云：‘是道耶？’士以手指靸履。帝云：‘是俗耶？’士以手指衲衣。”忠曰：“今造像为道冠、儒履、佛衣之状，原此。”《云卧纪谈》云：“佛印禅师谒王荆公于定林。公以双林傅大士像需赞，佛印掇笔书曰：‘道冠儒履佛袈裟，和会三家作一家。忘却率陁天上路，双林癡坐待龙华。’”《搜神秘览》云：“钱塘龙山伽蓝中，有傅大士真身在焉。因观大士之遗物，可得而纪矣。藕丝织成弥勒内院一，其巧妙法度出于自然，惜其历年如在仿佛之间耳。王补之以谓其功，非鬼非人，以予观之，故非人力之所能为也。叩门槌一，云叩九重门者，乃此槌也，不甚昂大，亦无特异者。铜钟一，叩之，其声杂踏，然无清越声，似铜而非铜，若铁而非铁。妙光檀香枕一，人之有疾病者，剽其香煮汤饮之，其患未始有不差者。笔架二，砚屏一，皆陶器木朴之所为。又大士尝斋余，遗饭及蔬茹于山，皆化为石，今有二焉：白者，饭石也；青者，菜石也。尚能辨其形迹，可考证之。圣人以身显化，或出或没，随世之缘，又况于物耶？人之于此，不原其心特有异以待焉耳，诚物之所化也。”
        </desc>
    </Doc>
    <Doc>
        <title>赙仪</title>
        <desc>忠曰：“他家有新亡，则我赠钱财助其丧，此谓赙仪，日本俗称香奠。然香奠、赙仪义别。”《篇海类编》云：“赙，符遇切，音父，以货财助丧。”云：“所有赙仪，用余当归常住，补犒诸山人从支费。”
        </desc>
    </Doc>
    <Doc>
        <title/>
        <desc>忠曰：“白事曰覆。”云：“行者就覆住持，来早殿上启建讽经。”《小补韵会》云：“覆通作复。”又云：“复，房六切。又白也。《礼记》：‘愿有复也。’《孟子》：‘有复于王者。’”</desc>
    </Doc>
    <Doc>
        <title>伽蓝</title>
        <desc>
            慧苑《华严音义》云：“僧伽蓝，具云僧伽罗摩。言僧者，众也；伽罗摩者，园也。或云众所乐住处也。”忠曰：法堂、佛殿、山门、厨库、僧堂、浴室、西净为七堂伽蓝，未知何据，各有表相。如图：厨库左手浴室左脚法堂头佛殿心山门阴僧堂右手西净右脚《止观辅行》云：“如大经云：头为殿堂。”《摩诃僧祇律》云：“厕屋不得在东、在北，应在南、在西。”忠曰：“此图净所在西南，则合《僧祇律》说。”
        </desc>
    </Doc>
    <Doc>
        <title>伽蓝神</title>
        <desc>
            或单称伽蓝。《品字笺》云：“伽蓝，释氏护法神名。”云：“皇风永扇，帝道遐昌，佛日增辉，法轮常转。伽蓝、土地，护法护人，十方檀那，增福增慧。”又〈沙弥得度〉云：“伽蓝、土地，增益威光，护法护人，无诸难事。”云：“师始登云居时，先一夕，宿瑶田庄，梦伽蓝安乐公谓曰：‘汝与此山祗有一粥缘云云。’后数年，蜀士有宦达于朝者，与师亲，故以云居虚席请师补其处，师欣然承命。将复征往梦，竟至瑶田庄而寂。”云：“损他常住恶徒党，尽付伽蓝掌握中。”详〈〉处。《释氏要览》云：“《七佛经》云：‘有十八神护伽蓝：一、美音；二、梵音；三、天鼓；四、叹妙；五、叹美；六、摩妙；七、雷音；八、师子；九、妙叹；十、梵响；十一、人音；十二、佛奴；十三、叹德；十四、广目；十五、妙眼；十六、彻听；十七、彻视；十八、遍视。’道世法师云：‘寺院既有十八神护居住之者，亦宜自励，不得怠惰为非，恐招现报耳。’凡寺壁有画大神者，即是此神也。或问：世界之内，伽蓝无数，何只十八神而能遍护耶？答：一切神皆有无数眷属，即是分任守护也无妨。”《编年通论》云：“天台拾得尝掌供献，伽蓝神粥饭多为乌鸢所残，拾得杖击神而嫚骂曰：‘汝食犹不能护，焉能护伽蓝乎？’神遍梦寺僧曰：‘拾得鞭我。’至旦，互以语及，一一皆同，由是众骇之。”镰仓建长寺伽蓝神五躯相并：张大帝、大权修利、掌簿判官、感应使者、招宝七郎。
        </desc>
    </Doc>
    <Doc>
        <title/>
        <desc>《摩诃止观》云：“五色盖者，观五阴，免子缚，起大慈悲，覆法界也。”《义楚六帖》云：“《本行经》云：‘摩纳童子以花供养定光佛，其花乃于上化成华盖，佛行即行，佛住即住。’”</desc>
    </Doc>
    <Doc>
        <title>盖棺</title>
        <desc>
            锁龛又曰盖棺。《韵会》：“阖，辖猎切，闭也，通作盖。”《韩诗外传》云：“孔子曰：‘学而不已，阖棺乃止。’”云：“丈夫盖棺事始定。”《佛通愚中和尚年谱》云：“师参金山即休。一日，有亡僧请耆宿并头首各演佛事，众中有忌休厚于师者，俄于阇维场请盖棺佛事。师卒出唱云云，一众吐舌，诸方传誉，是年二十五。”
        </desc>
    </Doc>
    <Doc>
        <title>盖膝巾</title>
        <desc>〈〉云：“不得先收盖膝巾，不得以膝巾拭汗。”</desc>
    </Doc>
    <Doc>
        <title>感应使者</title>
        <desc>忠曰：“盖位在判官下。东福寺所设像，左手持槌，右手持棒而担右肩；三圣寺土地堂感应像，右手持槌，左手提棒，与东福像左右相反，皆被发不复着巾，所谓作卑下之容也。”</desc>
    </Doc>
    <Doc>
        <title>纲维</title>
        <desc>
            忠曰：“维那，亦云纲维，纲纪维持堂中事也。”详〈维那〉处云：“纲维臣僧某。”详〈〉处。《小补韵会》云：“大曰纲，小曰纪。总之为纲，周之为纪。”《篇海类编》云：“维，持也，一曰纲也。”
        </desc>
    </Doc>
    <Doc>
        <title>告香牌</title>
        <desc>云：“堂司行者预逐一报众，挂告香牌。”云：“堂司预晚挂告香牌，牌左云：告香罢普说。”</desc>
    </Doc>
    <Doc>
        <title>告香普说</title>
        <desc>
            普说有告香者。：“告，居号切。”《增韵》：“启也。”又《沃韵》：“姑沃切。”《增韵》：“启告也。”《尔雅》：“请也。”注云：求请也。《正字通》云：“告，古到切，音诰，启也。《尔雅》：‘请也。’”忠曰：“今告香者，谓插香于师家，请求普说或启求开示之意也。《韵会》：‘姑沃切。’《正字通》：‘古到切。’并有启也、请也，训则二音相通。”注：孟康曰：“古者名吏休假曰告。”师古曰：“告者，请谒之言，谓请休耳。”忠曰：“今告香，请谒插香，求开示也。《汉书》注：告，音如嗥呼之，嗥又音喾。”云章曰：“告字，上之告下音郜，下之告上音谷。学者就师家插香，以告之请法，则用谷音；师家顺学者之请而说，则用郜音。日本禅林未曾行之，为可憾焉！”忠曰：“《韵会》毛氏曰：‘凡告命、告假之告，止音去声；余经史告示，有音无音，合二韵通用。止此’云章何从得二音义别耶？盖：‘作六辞，一曰告上曰告，发下曰诰。止此’此是文告之辞也。云章依此妄说，至今学徒传妄无辨。”云：“每夏前告香，新归堂者，推参头一人，维那和会定，同众诣侍司，稟云：‘新挂搭兄弟欲求和尚告香普说，敢烦侍者咨稟。’乃至如住持允从，即报堂司出告香图。”其规详彼。云：“四月五日告香，开示方来。”《校定清规》云：“夏前，例于四月初五日已前，看新挂搭兄弟若干人，就中推一人为参头。”《忞公清规》云：“或头首中有未告香者，亦可为参头。”云：“告香乃丛林盛礼，前辈未尝尽行。道大德备如慈明和尚，尚且至再至三，然后受南禅师告香，况非慈明乎？”旧说曰：“夏前，新挂搭人请普说者，盖列剎宗师，自证虽可无异，为人演法，门风或不同，新到要识之，或意在。若说入做因缘，可以为榜样焉。”瑞溪《梦语集》云：“《即庵录》曰：告香普说，丛林典故。予谓普说寻常可行之，告香普说行之不多。何以知之？普说之盛，无如大慧，然六十则内，告香唯一耳。大慧曰：一百年前无普说。然则告香，盖有普说以来，有此式也。大慧引经证普说字，其告香字亦可证，而未捡出矣。”入寺之初，告香普说是又丛轨也，今略录。云：“住持入院后，人事定，库司备香，首座领众恳请为众告香，然后开室。古法未预告香，不许入室。”大慧有告香普说，在其《普说》第二卷。云：“丛林新人入门，例有开室、告香二事，诸方临夏告香一节，不举行久矣。山僧叨冒此来已及两月，汨汨人事，日不暇给，向后入室之际，两班单寮暨诸宿德不必访及，若是晚学有志慕道者，来自大方，不妨商确。”云：“诸方旧例，今古常仪，入寺之初，为众普说。近日堂中首座、诸耆德同上方丈，坚请告香普说，务欲复见古道颜色。”
        </desc>
    </Doc>
    <Doc>
        <title>告香图</title>
        <desc>云：“住持允从，即报堂司出告香图。”告香图详彼。</desc>
    </Doc>
    <Doc>
        <title>阁主</title>
        <desc>《禅苑清规》云：“阁主、殿主，维那所请。”详〈立班小头首〉处。</desc>
    </Doc>
    <Doc>
        <title>葛笼</title>
        <desc>日本禅林入寺视篆，纳寺印器也。</desc>
    </Doc>
    <Doc>
        <title>隔宿</title>
        <desc>忠曰：“前日也。与当日隔一宿，故言隔宿。”云：“隔宿，堂司行者报众，挂讽经牌。”</desc>
    </Doc>
    <Doc>
        <title>隔子门</title>
        <desc>
            忠曰：“子，助字。盖方丈小门，隔外庭，故云隔子门。”《雪窦显禅师录》云：“玄沙与地藏在方丈说话，夜深，沙云：‘侍者关隔子门，汝作么生出得？’地藏云：‘唤什么作门？’”又、《传灯》、《会元》并但作门。云：“佛殿里隔子门碍塞杀人。”
        </desc>
    </Doc>
    <Doc>
        <title>更鼓</title>
        <desc>
            详〈二十五点〉处。周祈《名义考》云：“更鼓，鼓谓之更者。率更，官名。师古曰：‘掌刻漏，故曰率更。’以漏筹更易为义，更鼓义又祖此。”云：“更鼓早晚平击三通，余随更次击，库司主之。”解者曰：“更鼓早晚平击三通者：早者，大开静三通，与板同鸣，此时处处板亦同时鸣也；晚者，昏钟鸣之先，鼓三通是也。”云：“烂木头边钉钉着，死牛皮有活机关，须弥槌子轻拈出，撼动一天星斗寒。”
        </desc>
    </Doc>
    <Doc>
        <title>公案</title>
        <desc>
            中峰〈山房夜话〉云：“或问：佛祖机缘，世称公案者何耶？幻曰：公案，乃喻乎公府之案牍也。法之所在，而王道之治乱实系焉。公者，乃圣贤一其辙，天下同其途之至理也；案者，乃记圣贤为理之正文也。凡有天下者，未尝无公府；有公府者，未尝无案牍。盖欲取以为法，而断天下之不正者也。公案行则理法用，理法用则天下正，天下正则王道治矣。夫佛祖机缘，目之曰公案亦尔，盖非一人之臆见，乃会灵源，契妙旨，破生死，越情量，与三世十方百千开士同稟之至理也。”云：“次日升堂，云：‘昨日寻羚羊僧出来。’其僧便出。师云：‘昨日公案老僧休去，作么生？’僧无语。师云：‘将谓是本色衲子，元来是义学沙门。’拈拄杖即时打出。”盖禅帖公案之言，始见于此。《广灯》文异。云：“尝谓祖教之书谓之公案者，倡于唐而盛于宋，其来尚矣。二字乃世间法中吏牍语，其用有三：面壁功成，行脚事了，定槃之星难明，野狐之趣易堕，具眼为之勘辨，一呵一喝，要见实诣，如老吏据狱谳罪，底里悉见，情款不遗，一也；其次则岭南初来，西江未吸，亡羊之岐易泣，指海之针必南，悲心为之接引，一棒一痕，要令证悟，如廷尉执法平反，出人于死，二也；又其次则犯稼忧深，系驴事重，学奕之志须专，染丝之色易悲，大善知识为之付嘱，俾之心死蒲团，一动一参，如官府颁示条令，令人读律知法，恶念才生，旋即寝灭，三也。具方册作案底，陈机境为格令，与世间所谓金科玉条，清明对越诸书，初何以异？祖师所以立为公案，留示丛林者，意或取此。”虎关炼和尚曰：“公案者，寄世事而立名。唐土有六省，日本有八省。省者，俗云奉行者。武士诉武家刑罚事，则属兵部省、刑部省决之；民诉田壤事，则民部省决之；判文事，则治部省决之。凡诸奉行者，以自古公界所定法式聚置之于案上，仍拟于今之所讼而理之。日本法家人以延喜式目、弘仁式目沙汰而理之即是也。宗门公案亦尔，提撕古人祖师所定之法，是非一人之私法，便天下公共之理也。”云栖《正讹集》云：“公案者，公府之案牍也，所以剖断是非，而诸祖问答机缘，亦只为剖断生死，故以名之。总其问答中紧要一句，则为话头，如一归何处、因甚道无、念佛是谁之类是也。千七百则，乃至多种，皆悉如是。”云：“公案，谓公事始末也。”又〈〉处，《东山外集》说。
        </desc>
    </Doc>
    <Doc>
        <title>公差</title>
        <desc>公界差人也。云：“丧司、公差、库子、客头、茶头，一行人管辨事。”</desc>
    </Doc>
    <Doc>
        <title>公界</title>
        <desc>公道之疆界也。云：“不得以两边公界手巾拭头面。公界手巾系着衣后，净手拭之以披五条也。”</desc>
    </Doc>
    <Doc>
        <title>公文</title>
        <desc>
            忠曰：“知府所降公凭文也。”《居家必用》云：“公文，谓官遣文字，故曰公文。”云：“先呈公文，举法语毕，接付维那宣白。次山门、诸山、江湖疏一一递上，有法语分送宣读。”云：“僧问：‘四明侯伯，远降公文，未涉程途，请师速道。’师云：‘劄。’”《大慧武库》云：“洪州奉新县慧安院，偶法席久虚，太守移书宝峰真净禅师，命择人主之。时有渊首座，向北人，孤硬自立，白真净曰：‘惠渊去，得否？’真净曰：‘汝去得。’遂复书举渊，渊得公文即辞去。”《隐山璨禅师录》云：“入院，指座云：‘隐山无量罪过，复被公文追到，要得重整颓纲，不免再升此座。’”已下略记外典公文语。云：“二年夏四月癸酉，诏沙门不得去寺浮游民间，行者仰以公文。”《春渚纪闻》云：“江淮发运使卢秉，元祐初，发解赴阙。至泗州，夜梦肩舆诣郡守而回，过漕司，有顶帽执挝而督视工役丹饰门墻者，问之，云：‘修此以俟新官也。’卢曰：‘新官为谁？’执挝者厉声而对曰：‘卢秉云云。’既觉，未及盥濯，而郡将公文一角至，即除卢领大漕事。”《为善阴骘》曰：“王缙为两路提刑，每断死囚，必焚香奏天，然后行下。一日暮坐，恍见一玉女，长披大袖，手持一角公文，立于檐前，遥告缙曰：‘此汝平生所奏事目，一一皆合情法，无有枉滥。上帝嘉汝，已为汝父延寿一纪，兼为汝倍增福矣，汝之子孙异日亦皆当作监司，更宜自勉。’言讫而没，后果如其言。”
        </desc>
    </Doc>
    <Doc>
        <title>公验</title>
        <desc>
            忠曰：“自官出与证据文也。”云：“师参德山，参众堂中踢天太为首座，问云：‘夫行脚人，须具本道公验，作么生是本道公验？’师云：‘嗄！’首座再问，师以坐具便打云：‘者漆桶，前后触忤多少贤良。’首座自后更不勘僧。”《虚堂愚禅师兴圣录》：“知府吴状元蠲芦租，公据立石。上堂云：‘云云。且道有何凭据？’卓拄杖，‘公验分明。’”
        </desc>
    </Doc>
    <Doc>
        <title>公用</title>
        <desc>忠曰：“凡公界器物等，不可妄私用，此谓公用。”元有〈公用钱篇〉。</desc>
    </Doc>
    <Doc>
        <title>公用</title>
        <desc>
            忠曰：“公界器具不得私用者，曰公用也，非器别名。”云：“不许以公用为名，分去物件。”云：“无择与王安石同为知制诰。时词臣许受润笔物，安石因辞一人之馈，不获义不受，以其物置舍人院梁上。安石既以母忧去，无择取为本院公用，安石闻而恶之，以无择为不廉。”
        </desc>
    </Doc>
    <Doc>
        <title>功德主</title>
        <desc>檀施之人曰功德主。《虚堂愚和尚显孝录》云：“次拈香，奉为革律为禅功德主侍读尚书资陪禄算。”</desc>
    </Doc>
    <Doc>
        <title>供递</title>
        <desc>忠曰：“传送供物也。”《字汇》云：“递，更迭也，又传递也。”云：“住持上香三拜，进炉前上汤上食，请客侍者供递。”又〈告香〉云：“住持就座，副参递大香一片与参头，同众问讯，插香。”</desc>
    </Doc>
    <Doc>
        <title>供过行者</title>
        <desc>
            即是供头行者。云：“病僧如欲沽酒下药，及以浸药为名，当以禁戒因果，善言开谕。严戒供过行者、剪剃针线之人，不得潜隐藏带酒肉入堂。”详前〈延寿堂主〉处。《癡绝沖禅师蒋山录》：“上堂云：‘举显英首座见慈明，明问云：‘近离甚处？’英云：‘金銮。’明云：‘夏在甚处？’英云：‘金銮。’明云：‘去夏在甚处？’英云：‘金銮。’明云：‘前夏在甚处？’英云：‘金銮。’明云：‘先前夏在甚处？’英云：‘和尚何不领话？’明云：‘我也不会勘得你，教库下供过儿子来勘，且点一碗茶与你湿口。’”
        </desc>
    </Doc>
    <Doc>
        <title>供台</title>
        <desc>忠曰：“大卓言供台。”云：“法堂触礼毕，住持转身从安香炉供台东入，南面立，受沙喝行者三拜。”云：“严设祭筵。”解者曰：“祭筵即供台也。”又僧堂之外堂有二供台。如图。
        </desc>
    </Doc>
    <Doc>
        <title>供头行者</title>
        <desc>
            忠曰：“粥饭时，行益饭羹、茶果等者。或但称供头。”云：“堂司行者喝云：‘大众送新知事归库司。’供头行者鸣僧堂钟，住持送入，对触礼一拜。”云：“住持入堂，供头鸣堂前钟七下。”又〈〉有供头。又〈坐禅〉云：“令供头僧堂内装香点灯。”忠曰：“此方供食果人，名言给仕，讹矣，当称供头。按给仕、云：‘天诸童子，以为给仕。’《不动经》云：‘如亲友童子，给仕行人。’给侍、慈觉〈龟镜文〉云：‘为众僧给侍，故有净人。’给使，《搜神记》云：‘朱诞给使妻，有鬼病，其夫疑之为奸。’赵与时《宾退录》云：‘市民间子女，以备给使。’皆在人左右辨事之泛称，不可局供茶饭之事矣。盖给仕与供头音似近，故有此转讹。”：“谢供头上堂云：‘解猛虎颔下金铃，惊群动众；取苍龙穴里明珠，光天照地。山僧今日到此赞叹不及，汝等诸人合作么生？’竖起拂子曰：‘眨上眉毛，速须荐取。’掷拂子，下座。”云：“本色道流，夙有般若种智，才出头来，其气概劲直，于最初一步，卓然超绝，与泛泛者不同。盖末上亲近真正宗匠，至于一言半句，终不妄诞。然此一段事，初非明悟知见可拟，又岂是世智辩聪而能仿佛者哉？是故罗山云：上士脚才跨门，便知宗旨。犹怕绳床上老汉瞌睡，更回头与一探。若是作家，暂挂瓶盂，亦恐绳床上老汉瞌睡未醒，口里水漉漉地，不是泊船处，便去俗人家寄宿去。看他透底人，蓦露个消息，直使天下衲僧无丝头许凑泊，亦不令守住无凑泊蹊径。所谓驱耕夺食手段，诚閑世而出，又安可与时辈和泥合水，瞎学者眼耶？”
        </desc>
    </Doc>
    <Doc>
        <title>供养主</title>
        <desc>
            盖即街坊化主也。《，嗣宝寿沼。章》云：“师在先宝寿处为供养主，得数年。一日，宝寿问云：‘供养主！父母未生时，还我本来面目来。’师道不得，三两日后，却来下供养主。宝寿云：‘汝不用下。’后经月十日间，因在街坊见二人买卖不和相打，师见，忽然大悟，归院，举似宝寿，宝寿云：‘你悟也，不用道。’”《叶县省禅师录》云：“师勘五人新到云：‘总是云居供养主那？’僧云：‘是。’师云：‘是即一齐坐。’”《传灯录》王敬初常侍，视事次，米和尚至，王公乃举笔，米曰：“还判得虚空否？”公掷笔入厅，更不复出，米致疑。至明日，凭鼓山供养主入探其意，米亦随至，潜在屏蔽间侦伺。供养主才坐，问云：“昨日米和尚有什么言句，便不得见？”王公曰：“师子咬人，韩獹逐块。”米师窃闻此语，即省前谬，遽出，朗笑曰：“我会也，我会也。”
        </desc>
    </Doc>
    <Doc>
        <title>供帐</title>
        <desc>
            《敕修清规》云：“往时僧道，岁一供帐，纳免丁钱，官给由为凭。”详〈凭由〉处。《佛祖统纪》云：“唐玄宗开元十七年，敕天下僧尼，令三岁一造籍，供帐始此。”志磐曰：“出家学道，要以从师受戒为之制。初未尝挂名于官籍，自汉明至唐初，莫不然。至则天延载，始令二众隶祠部。而明皇正观，始令三岁造籍。肃宗至德，复令鬻牒，谓之香水钱。逮我本朝南渡，则又创免丁之赋，谓之清閑钱。嘻！律言‘非我所制，余方为清净者，不得不行’，岂如来以佛眼观末世为吾徒者，当勉顺国法乎？嘻！”忠曰：“正观字讹，当作开元。”《僧史略》云：“夫得果之人，且无限剂，出家之士，岂有司存？既来文物之朝，须设纠绳之任，其有见优閑竞入，惧徭役而奔来，辄尔冒名，实非高士。僧之内律，岂能御其风牛佚马邪？故设僧局以绾之，立名籍以纪之。周隋之世，无得而知。唐来主张，方闻附丽。文宗太和四年正月，祠部请天下僧尼冒名非正度者，具名申省，各给省牒，以凭入籍。时入申名者，计七十万。造帐入籍，自太和五年始也。若然者，前岂无籍帐耶？监福曹昭玄寺崇玄署将何统断僧务乎？对曰：勘造僧帐，体度不同。或逐寺总知，或随州别录，或单名转数，或纳牒改添，故不同也。然则出时君之好恶，乃入籍之解张。今大宋用周显德条贯，三年一造，着于律令也。”《事物纪原》曰：“僧帐，《唐会要》曰：‘旧制，僧尼簿三年一造，其籍一本送祠部，一本留州县。又开元十七年八月十日，敕僧尼宜依十六年旧籍，则僧尼供帐始于此耳。’《僧史略》曰：‘唐文宗太和四年正月，祠部请天下僧尼具名申省，以凭入籍。入籍造帐，自太和始也。’二文不同，以《会要》为正。本朝用周显德事三年一造帐，定着于令。”
        </desc>
    </Doc>
    <Doc>
        <title>钩纽</title>
        <desc>
            忠曰：“今时禅林例代钩以环，代纽以绛。”《释氏要览》云：“钩纽，《僧祇》云纽绁。《集要》云：‘前面为钩，背上名纽。’先无此物，因佛制尼师坛安左臂衣下，则肩上无镇，衣不整齐，乞食时，被风吹落，佛遂许安钩纽。佛制：一切金银宝物不得安钩纽上，惟许牙骨、香木之属。’”《四分律》云：“舍利弗入白衣舍，患风吹割截衣堕肩。诸比丘白佛，佛言：‘听角头安钩纽。’”《毗奈耶杂事》云：“佛在室罗伐城，时有苾刍入城乞食，上衣堕落，置钵于地，整理上衣，居士婆罗门见已生嫌。佛言：‘为护衣，，，胸前缀纽。纽有三种：一、如蘡薁子；二、如葵子；三、如棠梨子。，应重作帖，以锥鉆穴，，，其纽可在胸前缘边缀之。叠衣三褶，。’”音释：蘡，伊盈切。薁，于六切。蘡薁，旧说曰：“观唐王摩诘画僧形，其袈裟无绛环。盖唐时僧犹不用绛环。绛者，五代时始有；环者，宋朝始有。”
        </desc>
    </Doc>
    <Doc>
        <title>估唱</title>
        <desc>估衣、唱衣也。云：“示疾，觉沉重，预请两序勤旧点对，封收衣钵行李，就留方丈，差公谨行仆看守，以俟估唱。”云：“衣盂估唱，板帐支收，既无间于死生，安可昧其因果？”
        </desc>
    </Doc>
    <Doc>
        <title>估衣</title>
        <desc>
            云：“维那分付堂司行者，请住持、两序、侍者就堂司，或就照堂，对众呈过包笼，开封出衣物，排地上席内，逐件提起，呈过维那估直，首座折中，知客侍者上单排字号，就记价直在下，依号写标，贴衣物上，入笼，仍随号依价，逐件别写长标，以备唱衣时用。”
        </desc>
    </Doc>
    <Doc>
        <title>谷头</title>
        <desc>见〈麻头〉处。</desc>
    </Doc>
    <Doc>
        <title>鼓磉</title>
        <desc>
            《敕修清规》云：“轻敲鼓磉。”见〈法鼓〉处。忠曰：“现见戛鼓两耳，而磉，韵书但有柱础之训，与今全无交涉。余窃按：，音近讹写耳。鼓颡者，即鼓额也。引《楞严》证之。”《楞严经》云：“因名身体，如腰鼓颡。”《解蒙》云：“《熏闻》云：。《埤苍》云：。《补遗》：颡，息朗切，额也。，桑朗切，鼓匡也。《字书》：鼓材也。”《字汇》云：“，音瓦。《博雅》：。”《篇海》云：“，苏郎切，音颡，鼓匡木。《玉篇》：鼓材。”《莹山清规》云：“戌时，打钟三会，终后，库前打鼓三会，先以鼓槌拟鼓唇三下，后以左槌小打，以右槌大打，缓声三打，又以左槌小打，以右槌连打。如此三打后，自缓至紧为一会，如前三会终，又拟鼓唇三下。一打名为一更，打版为一点。”
        </desc>
    </Doc>
    <Doc>
        <title>故住</title>
        <desc>
            京师伊藤儒门弟，览妙心祖堂牌，语一僧云：“现存可称前住，迁化后可称故住也。”忠曰：“此言是也。明极俊和尚东院主入祖堂语云：‘故我瑞云堂上旸谷院主云云。’”云：“唐故洪州开元寺石门道一禅师塔铭云云。”然古名德有迁化，人称前住者。清拙和尚石梁入祖堂语云：“前住当山第二十二代石梁和尚大禅师云云。”
        </desc>
    </Doc>
    <Doc>
        <title>挂钵</title>
        <desc>
            粥饭毕，挂钵于单后之钩也。云：“预分付堂司行者，于僧堂早粥罢，挂钵时，喝云：‘大众少立，请新知事。’”有官人挂钵于禅剎者。曰：“为尚书外郎与朝士同志者挂钵于天宁寺之择木堂，力参圆悟。”
        </desc>
    </Doc>
    <Doc>
        <title>挂搭</title>
        <desc>
            初入丛林者，挂衣钵袋于僧堂单位钩也。故凡住持容行脚人依住，曰许挂搭。杨亿〈古清规序〉云：“所裒学众，无多少，无高下，尽入僧堂，依夏次安排，设长连床，施椸架，挂搭道具。”云：“如求挂搭，参头领众回身进住持前，稟云：‘某等生死事大，无常迅速，久闻道风，特来依附，伏望慈悲收录。’稟讫，不伺允否，即普触礼一拜云：‘谢和尚挂搭。’”云云如彼。住持亦有挂搭仪。云：“就僧堂前解包，屏处濯足，取衣披搭，入堂炷香，圣僧前大展三拜，参随人同拜。挂搭已，到佛殿拈香。”云：“昔雪窦明觉禅师在众日，与曾侍郎谈道交契。一日，明觉入浙，曾公与书一封，至灵隐珊和尚处求挂搭。明觉至灵隐相看，得挂搭，匿其书。明年，曾公访灵隐，问：‘去年有书送僧挂搭，到否？’珊和尚云：‘无。’取床历看，有重显上座名，问之，乃作净头。曾公乃相见，问其书，明觉出其书还之，缄封未开。曾公大悦，知其远大之人也。今日本僧，人人求举书挂搭，全无羞耻，实使人愁。有高见远识兄弟，别有格外相见，不举书为妙。”忠按：雪窦显公不达曾公赠灵隐书，以显荐达珊禅师，故不传也。见《僧宝传》。
        </desc>
    </Doc>
    <Doc>
        <title>挂搭报榜</title>
        <desc>
            云：“求住如允，仍触礼一拜，就求帖子，到侍司附名云：‘适奉方丈茶慈旨，令就上寮附名。’侍者次第发榜头下堂司。”详〈帖子〉处。又〈大相看〉云：“次早赴方丈茶求挂搭，候发榜下堂司，送归堂。”榜式云：寮报榜
        </desc>
    </Doc>
    <Doc>
        <title>挂络</title>
        <desc>
            披五条，注云：即挂络也。旧说曰：“挂络何义？谓挂而络身也。或曰：上中下衣皆挂而络身，独称此，何也？答曰：唯络子通挂左右肩，故言挂络，余衣不然。曰：若以通挂左右肩，则须名通络也。若但称挂络，则可三衣通名矣。然今《敕修清规》解五条言挂络也，则不可复名于余衣，可以弭纷说矣。但此注见于《敕修清规》，余处未见也。”又旧说曰：“律家呵络子曰：‘禅僧通肩搭袈裟，此不如法也。’通肩者，凡袈裟偏披左肩，然今通披左右肩，故云通肩。天台遵式曰：‘此挂络不如法，须焚弃之。’”忠曰：“昧者字作挂罗，谓以罗纱造；又作挂落，谓挂而落胸前。皆杜说也。”《释氏要览》云：“络子，或呼挂子。盖此先辈僧创之，后僧效之，又亡衣名，见挂络在身，故因之称也。今南方禅僧一切作务皆服，以相不如法，诸律无名，几为讲流非之。予因读《根本百一羯磨》第十卷云：‘五条有三品，上者竖三肘横五肘，下者减半，二内名中。又佛言安陁会有二种：一者竖三肘横五肘；二者竖二肘横四肘。此谓守持衣，最后之量限，盖三轮。上盖脐，下掩膝。’因详，颇是今络子之量也，若作之，但五幅一长一短，或褶或贴，呼安陁会，即免谤，一切处着，合律无过，实胜空身矣。今详律言肘，但用自肘，盖度身而衣也。若用尺八之肘者，下文即无臂短不及之言也。”《祖庭事苑》引之云：“予每观此说，益见法师之公议，而嗟乎丛林禅人凡所制作，未尝取此为则，而又不更挂络之名，复何意邪？世典尚云必也正名，况释氏乎？”
        </desc>
    </Doc>
    <Doc>
        <title>挂罳</title>
        <desc>
            旧说曰：“挂罳，遮背后板屏，在椅子后者。”《篇海类编》云：“挂，古画切，音卦，挂碍也。”或曰：“挂罳即法被也。”忠曰：“此盖依苏鹗以罘罳为网之义，然今禅林称挂罳者，只是木屏耳。”云：“至日，侍者令客头于寝堂或法堂铺设挂罳椅子。”又〈四节秉拂〉云：“堂司行者排办法座，左手敷挂罳，设住持位。”忠曰：“敷者，排辨也，《品字笺》云：俗以排列谓之铺设。非铺展义。”又曰：“韵书小说但释罘罳，今且录之。”《小补韵会》云：“《说文》：罘罳，屏也，从网，思声。《博雅》：罘罳谓之屏。又汉未央宫东阙罘罳灾，师古曰：罘罳，连阙曲阁也，以覆重刻垣墉之处，其形罘罳。然《释名》罘，复也；罳，思也。言臣将入请事，于此复思也。通作思。：罘，思。又《考工记》宫隅、城隅、阙门皆有之。注疏云：以诸文参之，则桴思小楼也。唐苏鹗曰：汉师古注，《释名》所释罘罳二说皆误。按罘罳从网是形，不思是声。罘，浮也；罳，丝也。谓织丝之文，轻疏浮虚之貌，盖宫殿檐户之间也。唐文宗实录‘甘露之变，出殿北门，裂断罘罳而去’、温庭筠补陈武帝书‘罘罳昼卷，阊阖晨开’，皆非曲阁屏障之意。相如子虚赋‘罘网弥山’，此亦谓罗鸟之网，即罘罳为网不谬矣。”宋马缟《中华古今注》云：“罘罳屏，屏之遗象也，塾门外之舍也。臣来朝君，至门外，当就舍，更详其所应应对之事也。塾之者言塾也，行至门内屏外，复应思惟也。罘罳，复思也。汉西京罘罳，合板为之，亦筑土为之，每门阙殿舍皆有焉，如今郡国厅前亦树之也。”陈继儒《枕谭》云：“段成式云：士林多称雀网为罘罳，其误如此。按《汉书》罘罳，屏也，复也。臣朝君，至屏所奏之事于下。又按刘熙《释名》曰：罘罳在外门。罘，复也。臣将入请事，于此复重思也。今之照墻也。”忠曰：“罘罳，板屏，而在厅前。今禅林挂罳亦板屏，制似罘罳，虽在椅后，亦受罳之名。”
        </desc>
    </Doc>
    <Doc>
        <title>挂锡</title>
        <desc>挂搭亦曰挂锡。《祖庭事苑》云：“西域比丘，行必持锡，有二十五威仪。凡至室中，不得着地，必挂于壁牙上。今僧所止住处，故云挂锡。二十五威仪，具《锡杖经》。”</desc>
    </Doc>
    <Doc>
        <title>挂真</title>
        <desc>
            忠曰：“真者，真仪，即迁化尊宿肖像也。有两处挂真：一、法堂挂真；二、山门首真亭挂真。”云：“移龛就法堂锁龛已，请挂真佛事。”又云：“龛至山门首，请真亭挂真、奠茶汤，俱有佛事。”云：“先师月林观圆寂后，陈提刑讳贵谦作丧主，临时令为先师挂真，不容辞避。山僧捧起真云：‘老贼一喝，虚空迸裂，侬家当下如桶底脱，连伸三拜，纳尽败缺。这些怨恨怎生消灭？而今高挂祖堂，千古号令不绝。’”
        </desc>
    </Doc>
    <Doc>
        <title>挂子</title>
        <desc>
            挂络也。见〈挂络〉处。云：“姓黄氏。生而有异，及长，名文矩。谒万岁塔谭空禅师落发，不披袈裟，不受具戒，唯以杂彩为挂子。”忠曰：“慧日嗣长庆大安，唐乾宁中示灭。乾宁，唐十九主昭宗历号。可知彼时已有挂络。”
        </desc>
    </Doc>
    <Doc>
        <title>关帝</title>
        <desc>
            蜀关羽也。又称关大王或关壮缪，河东解梁人也。《续文献通考》云：“蕩寇将军都督荆州事，汉寿亭侯关羽，字云长，后主时，追謚壮缪。”云：“关羽，字云长，本字长生，河东解人也。亡命奔涿郡，先主于乡里合徒众，而羽与张飞为之御侮。先主与二人寝则同床，恩若兄弟。建安五年，曹公东征，先主奔袁绍，曹公禽羽以归，拜为偏将军，礼之甚厚。绍遣大将军颜良攻东郡太守刘延于白马，曹公使张辽及羽为先锋击之。羽望见良麾盖，策马刺良于万众之中，斩其首还，绍诸将莫能当者，遂解白马围。曹公即表封羽为汉寿亭侯。“初，曹公壮羽为人，而察其心神无久留之意，谓张辽曰：‘卿试以情问之。’既而辽以问羽，羽叹曰：‘吾极知曹公待我厚，然吾受刘将军厚恩，誓以共死，不可背之，吾终不留，吾要当立效以报曹公乃去。’辽以羽言报曹公，曹公义之。及羽杀颜良，曹公知其必去，重加赏赐。羽尽封其所赐，拜书告辞，而奔先主于袁军。左右欲追之，曹公曰：‘彼各为其主，勿追也云云。’“二十四年，先主为汉中王，拜羽为前将军，假节钺。是岁，羽率众攻曹仁于樊，曹公遣于禁助仁。秋大霖雨，汉水泛溢，禁所督七军皆没，禁降羽，羽又斩将军庞德、梁郏等云云。曹公议徙许都以避其锐，司马宣王蒋济以为关羽得志，孙权必不愿也，可遣人劝权蹑其后，许割江南以封权，则樊围自解，曹公从之。“先是，权遣使为子索羽女，羽骂辱其使，不许婚，权大怒。又南郡太守糜芳在江陵，将军傅士仁屯公安，素皆嫌羽自轻己。羽之出军，芳、仁供给军资，不悉相救。羽言‘还当治之’，芳、仁咸怀惧不安，于是权阴诱芳、仁，芳、仁使人迎权。而曹公遣徐晃救曹仁，羽不能克，引军退还。权已据江陵，尽虏羽士众妻子，羽军遂散。权遣将逆击羽，斩羽及子平于临沮，追謚羽曰壮缪侯，子兴嗣。兴，字安国，少有令问，丞相诸葛亮深器异之。”《释门正统》云：“无尽居士张天觉商英，鉅儒硕学，笔大如椽，尝记玉泉寺关王祠堂云：‘过去陈隋间，有大法师，名曰智顗，一时圆证诸佛法门，得大总持，辨说无碍，敷演三品《摩诃止观》，是三非一，是一非三，即一是三，即三是一，是三是一，非一非三，随众生根而设初后。“‘至自天台，止玉泉，冥坐林间，身心湛寂。此山先有大力鬼神，与其眷属，怙恃凭据。以通力故，知师行业，即现种种诸可怖畏：虎豹号掷，蛇蟒盘瞪，鬼魅嘻啸，阴兵悍怒，血唇剑齿，毛发鬅鬙，妖形丑质，欻忽千变。法师愍言：汝何为者？生死于幻，贪着余福，不自悲悔。作是语已，迹言悄绝。颀然丈夫，鼓髯而出：我乃关羽，生于汉末，值时纷乱，九州爪裂，曹操不仁，孙权自保，义臣蜀主，同复帝室，精诚激发，洞贯金石，死有余烈，故王此山。所嗜惟杀，所食惟腥。谛观法师，具足殊胜，我从昔来，本未闻见。我今神力，变见已尽，而师安定，曾不省视，汪洋如海，非我能测。大悲我师，哀悯我愚，方便摄受，愿舍此山作师道场。我有爱子，雄鸷类我，相与发心，拥护佛法。“‘师问所能，授以五戒。神复白言：营造期至，幸少避之。其夕晦冥，震逕掣电，灵鞭鬼棰，万壑浩汗，湫潭千丈，化为平地。黎明往视，精蓝焕丽，檐楹栏楯，巧夺人目，海内四绝，遂居其一。智者造寺三十六所，樱霞、灵巖、天台、玉泉，天下四绝。以是因缘，神亦庙食，千里内外，同共云委。稽违有咎，怠慢有罚，捐施金币，匍匐恐后。玉泉以甲，实神之助。“‘岁越十稔，魔民出世，寺纲颓乱，槌拂虚设，神既不祐，庙亦浸弊。元丰甲申，襄有蜀僧，名曰承皓，行年七十，所作已辨，以大众请，翛然赴感。有陈氏子，忽作神语：自今已往，祀我如初。远近播闻，瞻祷逾肃。明年辛酉，庙宇鼎新。’尔时无尽居士闻说是事，乃其赞之云云。”云：“一日，天地晦冥，风雨号怒，妖怪殊形，倏忽千变，有巨蟒长十余丈，张口内向，阴魔列陈，炮矢如雨，经一七日，了无惧色。师闵之曰：‘汝所为者，生死众业，贪着余福，不自悲悔。’言讫，众妖俱灭。“其夕云开月明，见二人威仪如王，长者美髯而丰厚，少者冠帽而秀发，前致敬曰：‘予即关羽，汉末纷乱，九州瓜裂，曹操不仁，孙权自保，予义臣蜀汉，期复帝室，时事相违，有志不遂，死有余烈，故王此山。大德圣师，何枉神足？’师曰：‘欲于此地建立道场，以报生身之德耳。’“神曰：‘愿哀闵我愚，特垂摄受。此去一舍，山如覆船，其土深厚，弟子当与子平，蜀先主拜羽前将军，率众攻曹仁不克。孙权已据江陵，羽因遁走，吴马忠获羽及其子平于章乡斩之。《唐书》：羽生，侍中兴，其裔孙播相德宗。建寺化供，护持佛法，愿师安禅七日，以须其成。’“师既出定，见湫潭千丈化为平址，栋宇焕丽，巧夺人目，神运鬼工，其速若是。师领众入居，昼夜演法。一日，神白师曰：‘弟子今日获闻出世间法，愿洗心易念，求受戒品，永为菩提之本。’师即秉炉授以五戒，于是神之威德，昭布千里，远近瞻祷，莫不肃敬。”《三国志传》云：“却说云长英魂不散，悠悠蕩蕩，直至荆州当阳县玉泉山。有一僧人，名普静，原是氾水关镇国寺长老，是时普静禅师云游天下，来到此处，因见山明水秀，就此结为草庵。每日里坐禅参道，止有个小行童下山化饭度日。“是夜，月白风清，正当三更，普静只闻空中有人大呼：‘还我头来！’普静仰面观之，见空中一人，骑赤兔马，手提青龙刀，左有关平，右有周仓，口中但呼如前言不息。普静见是云长骑马在庵前，静乃将手中麈尾击其座曰：‘颜良安在？’云长即叉手立于庵前，曰：‘吾师何人也？愿求清号。’静曰：‘昔氾水关前镇国寺中已曾相会，今日何为不识普静耶？’云长曰：‘羽质愚鲁，愿闻其教。’“静曰：‘昔非今是，一切休论。只以公今生所为言之，往日白马坡前，颜良、文丑不曾与公斗力，忽然刺之，斯人于九泉之下，安得不抱恨乎？今吕蒙一旦诡计害公，正犹此也，公何迷惘？’于是云长方始解脱，礼玉泉山普静长老为师，就山间，往往显圣，里人于山顶建庙，四时以猪羊祭之。“后至大唐高宗仪凤年间，东京开封府尉氏县有一秀才，屡举不第，遂乃舍族出家，法名神秀，拜蕲州黄梅寺五祖禅师弘忍为师，学大小乘经法。后云游天下，到玉泉山，忽然困倦，坐于怪树之下，见一大蟒于前，神秀端坐不动。至次日，于树下得金一藏，遂于玉泉山创建道场。因问土人：‘此何庙也？’土人答曰：‘三国时关公显圣之祠也。’神秀拆毁，忽然阴云四合，见云长提刀跃马于黑云中驰骤。秀问之，云长具言前事，神秀乃破土建寺，立关公为本寺伽蓝，至今古迹尚存。神秀即六祖师兄，我圣朝封云长义勇武安王。”忠曰：“《三国志传》迂诬谬悠，不足信之。《七修类稿》辨其普静事妄诞，唯《七修》并受戒、护法，皆归虚妄，又称智者为妖僧，太过矣！”曰：“政和中宋徽宗年号。，宫禁有祟，白昼现形，盗金宝，奸妃嫔，独上所居无患。自林灵素、王文卿诸侍宸等治之，息而复作，上精斋虔祷，奏词凡六。一日昼寝，见东华门外有一道士，碧莲冠，紫鹤氅，手持水晶如意，前揖上曰：‘臣奉上帝命，来治此祟。’良久，一金甲丈夫捉劈而啖之且尽。上问：‘丈夫何人？’道士曰：‘此乃陛下所封崇宁真君关羽也。’上勉劳再四，复问：‘张飞何在？’羽曰：‘飞乃臣累劫兄弟，世世为男子身，今已为陛下生于相州岳家，他日辅佐中兴，飞将有功焉。’上问：‘卿姓名？’曰：‘臣姓阳，四月十四日生。’梦觉录之，召侍宸言之，意其为洞宾也。自是宫禁帖然，遂诏天下有洞宾香火处，皆正妙通真人之号。”《瑯邪代醉编》云：“王元美曰：‘宋崇宁时，蚩尤神坏盐池，帝敕天师张虚靖召关羽胜之，盐池复故，封羽为真君。’今所传祠庙，尚有破蚩尤画壁。按《黄帝经》序云：‘黄帝杀蚩尤，其血化为卤。’今之解池是也。则蚩尤之主盐池，其说久矣。”《文海披沙》云：“关壮缪之神，自唐以前，未闻威灵，至宋真宗祥符间，解州盐池忽为蚩尤所据，池盐耗竭，祈祷无验。帝梦城隍语其故，敕龙虎山张天师，举关王谕旨，果大风雷一昼夜，而池盐俱溢，遂赐敕封。嗣后屡显神灵，至今日，则家祀户奉，即儿童、蛮貊，无不知崇信者。乃知鬼神之显晦，亦自有时耶。”《麈余》云：“福清民，林某女，幼喜斋素，得香木数寸许，刻为关王像，甚爱之，每食必祭。及嫁，藏之袖中以行。其夫家素事山魈，娶妇初夕，婿必他往，让祟先宿，而后合巹。女都不知，临宿，袖中出神像置寝阁上，夜半祟至，但闻室中剨然有声，如物被击之状，更无他异。天明起视，床前有血一团，自是怪绝。小大惊问，具说所以，始信神力也。”宋许观《东斋记事》云：“绍兴中，洞庭渔人获一印，方仅二寸，制甚古，纽有连环四，两两相贯，上有一大环总之，盖所以佩也。鱼者以为金，竞而讼于官。辨其文，乃寿亭侯印四字。关羽尝封为汉寿亭侯，人疑必羽佩也，遂留长沙官库。守库吏见印上时有光焰，回白于官，乃遣人送荆门关羽祠中，光怪遂绝。淳熙四年，玉泉寺僧真慈将献之东宫，印已函而未发，或光焰四起，众皆惊愕，遂不复献。”《暌车志》云：“忠愍李公若水，宣和壬寅，尉大名之元城。有村民持书至云：‘关大王有书。’公甚骇愕，视其缄云：‘书上元城县尉李尚书，汉前将军关云长押。’诘民何自得之，云：‘夜梦金甲将军告某曰：汝来日诣县，由某地逢着铁冠道士，索取关大王书，下与李县尉。既觉惊异，勉如其言，果遇道士得书，不敢不持达。’公发书，其间皆预言靖康祸变，以事涉怪，即火其书，遣其人不复问。作诗纪之云：‘金甲将军传好梦，铁冠道士寄新书。我与云长隔异代，翻疑此事大荒虚。’公后果贵显，卒蹈围城之祸。眹兆之萌，神告之矣。公始名若水，后改赐今名。其子浚淳，记其事刻之石。”《媚幽阁文娱》载姚希孟撰〈关壮缪定本序〉云：“自古忠义士亦多矣。忠而谋勇，则为廉颇、李牧；忠而成功，则为郭汾阳、李西平；忠而无成，则为诸葛武侯、宗观文；忠而蒙难，则为颜常山、为张睢阳、为岳少保，皆烨烨于青史，而寂寂于愚贱之口。独至于关壮缪，则自贩夫走卒，儿童妇媪，上而千古之谊辟，一代之兴王，争先而尸之、祝之、庙貌之、褒美之，甚而王之、帝之、圣之。吾不得其解也，即曰：‘有稗史、有传奇、有耳语耳，讹承讹，俚鄙不足稽之谈，浸灌于人之肺腑而不可湔浣，则说者何尝不与张桓侯同称？此何赫濯，彼何澹漠也？或云桓侯、武侯各自圣于其地，终不若壮缪之浃远近而亘古今也。吾愈不得其解也。’“记云：神也者，聪明正直而壹者也，不聪明则冥愦，乌知善淫？然聪明而不正直，正直而不壹，则回互欹侧，人得以荧矞，其肹蚃而不足灵，且毋论逖听遐瞩为下民作纲维也。就其生前微有回互欹侧，则必文致其美，而匿其丑，饰其所长，而使人莫窥其所短。忮者矫而让，褊者袭而宽，其闪忽藏露之态，纯是宇内之阴气，则皆死气也。人之生也直，不直者死之徒，生而死矣，宁死而生乎？壮缪之见辱于操也，他人感其礼遇，必委心焉。否者，且结嗉绝粒以死，而壮缪不然，一饭之德，必报终身之谊，弗易也。刺良而归，封其所赐，致书拜辞，何光明磊落也！“马超来奔，孔明心知其护前拜前将军，羞与老兵同列，费诗得而说之，心曲中事蕩蕩然，落落然，不独与孔明见，亦可与费诗辈见也。愈忮愈阳，愈褊愈平也。日月之食，良玉之斑，晓然与天下共质之，岂若柴栅其内，函盖其外，效鼠辈喔咿嗫嚅哉？“绝孙权，恶糜芳，口如其胸，行如其口，灏气可以贯白虹，而呓语可以通碧落，直之至神之道也。婴儿顺之则喜，拂之则怒，无造适，无献笑，有时乎匍匐入井而不自知。古之至人与婴儿同体，抱天地之大朴而无少刓，其壮缪之谓与！“至若天台智者当阳清溪一事，舍覆舟山，奉师安禅，神运鬼工，栋宇焕丽，师即秉炉受以五戒，是不特外护金汤，亦且为新发意菩萨。以天大将军身得度，即现天大将军身而为说法矣。今之明神载在祀典者，岳渎而外，惟神为正，非直道之挺特，则宏誓之所摄受。戴君而刻此书也，岂独愧夫淫滥？其有昭对之思乎！吾于此占其人焉。”壮缪大节不可枚指，只一至诚无足以括之，区区秉烛达旦云尔哉！戴埴《鼠璞》云：“如今东三班之祠关王、秘书省之祠苍史王及各建天王堂之类，军废，此祠遂存，庙碑无考。”《五杂组》云：“唐以前，崇奉朱虚侯刘章，家祠户祷，若今之关王云。然自壮缪兴，而朱侯之神又安之也。今世所崇奉正神，尚有观音大士、真武上帝、碧霞元君，三者与关壮缪香火相埒，遐陬荒谷无不户而祝之者。凡妇人女子，语以周公、孔夫子，或未必知而敬信，四神无敢有心非巷议者，行且与天地俱悠久矣，岂神佛之中亦有遭遇而行世者耶？抑神道设教，或相禅而兴也。”《刘氏鸿书》载〈宋南宫靖关壮缪侯赞〉云：“呜呼！篡汉者，瞒也；成瞒篡者，权也。瞒名汉臣也，实汉贼也；权阳瞒敌也，阴瞒翼也。公批亢于前，而不虞奸于腋，七军甫淹，六师随厄，使永安之恨不在许昌而在公安。建兴之师，不出樊城，而出祁山，安乐之笺与归命之璧，而相后先惜哉！虽然，不以閑关而废兄弟，不以乱离而废君臣，其峙如者山岳，澄如者川流，而炳如者日月星辰。呜呼！此其所以亘万古而犹神也耶！”云：“蜀帝熊虎之将，义勇武安之王。受智者大师戒法，护普庵古佛道场。喑恶叱咤，皎日无光。语其威，则吴朝魏国不敢仰视；语其猛，则独入百万军中叉取颜良。敬之者霸，梦之者昌。此盖是手提百二十斤刀摧锋破关关大将军，号曰云长者焉。”忠曰：“日本黄檗山伽蓝堂神三目，问之，则云关帝也。关帝见智者时，未始言三目，未知唐人何据矣。”
        </desc>
    </Doc>
    <Doc>
        <title>关庙</title>
        <desc>关帝之庙也。关帝，见于〈灵像类〉。云：“玉泉寺宇广大弊漏，悉坏法堂、方丈、寝堂、钟楼、慈氏阁、关庙而鼎新之。”</desc>
    </Doc>
    <Doc>
        <title>观音</title>
        <desc>众寮以观世音菩萨为本尊。云：“副参引众自观音后转出炉前。”《清拙澄和尚录》有建长寺众寮栴檀林观音大士安座佛事。</desc>
    </Doc>
    <Doc>
        <title>观音聪明咒</title>
        <desc>
            《村寺清规》云：“童行方入寺，乃至宜教观音聪明咒，久而渐渐聪明。”详〈〉处。忠曰：“《陀罗尼集经》有观世音说咒药服得一闻持陀罗尼，又有观音闻持不忘陀罗尼。又《续观音感应集》有观音智慧咒，所谓聪明咒是乎。”《续观音感应集》云：“赵师炳事观音大士甚虔，行徽严道中，壁间有大士所说智慧咒语，且云：若人受持满二百万遍，智慧不与我等，我誓不成正觉。咒曰：唵婆啰婆啰三婆啰三婆啰印涅唎野弥输陀尼唵噜唵噜折唎曳锁诃。”
        </desc>
    </Doc>
    <Doc>
        <title>官府疏</title>
        <desc>
            旧说曰：“凡请住持，有官府疏、山门、诸山、道旧、法眷、江湖、勤旧等疏。官府疏者，宣政院选举之也。”又曰：“古者官府疏有祝圣寿之语，今则山门疏有祝语，盖无官府疏时，如此而已。若有官府疏，则山门疏非必作祝天子语也。”
        </desc>
    </Doc>
    <Doc>
        <title>光伴</title>
        <desc>
            云：“请客侍者预依戒次具茶状，备卓袱笔砚。告香罢，列法堂下间请茶，各佥名，请首座光伴。”云：“神王开润笔宴，王曰：‘余欲与秀才光伴，故邀尔酒进乐作。’”或曰：“光伴者，言我得前人恩光，允容我令相伴也，不敢自专之谓矣。”此义未是。忠曰：“光者，犹如荣也，字系伴人，言我得伴此人，是己之光荣也。如入院展词云：‘光据法筵。’又王梅溪小简云：‘光膺宸命，荣陟台端。’当例此而解耳。”竺印先师曰：“明朝《百丈清规》沦亡久矣，隐元来朝，秃翁怀《百丈清规》，质难解处，元皆不能通。翁问光伴义，元曰：‘光者，空也，谓不设茶果药石，而空伴之谓也。’然观《清规》光伴，皆是备茶果点心者，非空伴之义。”
        </desc>
    </Doc>
    <Doc>
        <title>光伴位</title>
        <desc>旧说曰：“方丈光伴位者，住持右边即是住持分手位也。”又见〈特为位〉处。</desc>
    </Doc>
    <Doc>
        <title>光伴香</title>
        <desc>
            旧说曰：“烧香谢光伴人，谓之光伴香。”云：“首座转身龛后右出，住持略送，复位执盏陪众，烧光伴香一炷，鸣钟一下，收大众盏。”云：“若诸山煎点，煎点人待行食遍，起烧香，往住持前问讯，，，烧光伴香，归位伴食。”旧说曰：“凡煎点人烧光伴香揖时，但光伴人举盏而答之，余人不用举盏。”
        </desc>
    </Doc>
    <Doc>
        <title>光降</title>
        <desc>云：“都寺令客头行者备盘袱炉烛诣前堂首座前，稟云：‘今晚就云堂特为首座大众点汤，伏望慈悲特垂光降。’”又见〈降重〉处。</desc>
    </Doc>
    <Doc>
        <title>广参</title>
        <desc>忠曰：“大众一同参故言广。”《盐山拔队和尚行录》云：“大众广参次，国师三光还问师曰：‘赵州因什么道个无字？’”</desc>
    </Doc>
    <Doc>
        <title>归寂日</title>
        <desc>见〈忌日〉处。</desc>
    </Doc>
    <Doc>
        <title>归俗</title>
        <desc>云：“归俗，谓僧道无罪，自愿归家也。”</desc>
    </Doc>
    <Doc>
        <title>鬼子母</title>
        <desc>诃利帝母也。诃利帝，此翻恶贼，今已受戒护法，须称鬼子母。天竺、中华画于门屋或食厨处，出生祭之。见〈〉处。</desc>
    </Doc>
    <Doc>
        <title>柜头</title>
        <desc>副寺亦曰柜头。见〈副寺〉处。云：“柜头一面日黄簿，列祖玄关无少差，算得透时参得透，油盐酱醋与姜茶。”</desc>
    </Doc>
    <Doc>
        <title>跪炉</title>
        <desc>
            云：“两序分班对立，住持就跪，知客跪进手炉，侍者跪进香合。维那白佛宣疏毕，知客跪接炉，住持收坐具。”云：“或住持受州县关请，上首知事偏位跪炉，库司、客头跪进手炉，复跪接炉，库司、茶头跪进香合。”又〈如来降诞〉云：“如或住持它缘，首座偏位跪炉，圣僧侍者、堂司、库子跪进手炉、香合，方丈侍者亦得，为法重也。古宿公论，唯佛祖忌，当首座代住持，为传法故。圣节，知事代，为山门也。大慧、笑翁皆行之。”旧说曰：“圣节，知事代住持跪炉，由山门设供矣。若三佛二祖，率众财设供，则首座代住持偏位跪炉，圣僧侍者进手炉，库司行者进香合。如今日本三佛二祖，山门设供，而住持不在，则须都寺偏位跪炉也。”忠曰：“《备用》重法，故首座代住持。旧说则众财设供，非由山门，故首座代焉。若依《备用》意，则三佛二祖，虽山门设供，须首座代住持也。又按《备用》言，知事代，为山门也者，谓圣节事系山门世谛也，非谓为山门设供。旧说庶于野矣。”云：“原夫大众拜，与住持跪炉宣疏者，以祝圣寿，报佛恩，当严其礼，以示特重。”《僧史略》云：“据《寄归传》中曰‘焚香胡跪，叹佛相好’，合是导师胡”跪尔。”胡跪法，详〈礼则类〉。忠曰：“跪炉亦见世礼。”戒环《法华要解》云：“偏右肉袒，示降志尊法。右膝虔跪，示屈节致钦也。袒、跪，不唯西竺之礼，此方《春秋》郑伯肉袒降楚，示为臣仆。及祷则跪炉，祭则跪奠，皆致钦也。”云：“命行香群臣班殿下，宰相一员，升殿跪炉，而罢通揖。”又云：“宰相、执政官分左右行香讫，执笏俱复位。次引班首升殿，诣香案前俯伏跪，搢笏执炉。俟读疏毕，执笏俯伏兴，降阶复位，又再拜退。”
        </desc>
    </Doc>
    <Doc>
        <title>锅头</title>
        <desc>云：“白云生处疏山寺，无水无柴世得知。若问道人今日事，木蛇鉆破铁锅儿。”</desc>
    </Doc>
    <Doc>
        <title>国师</title>
        <desc>
            《祖庭事苑》云：“西域之法，推重其人外内攸同，邪正俱有，举国归依，乃彰斯号。声教东渐，唯北齐高僧法常，齐主崇为国师。国师之号，自常公始。陈隋之代，天台智顗为陈宣隋炀菩萨戒师，故时号国师。唐则天朝，神秀召入京师，及中、睿、玄，凡四朝，皆号为国师。后有慧忠，肃、代二朝入禁中说法，亦号国师。元和中，敕署知玄号悟达国师。若偏霸之国，则蜀后主赐右街僧录光业为祐圣国师，吴越称德韶为国师。见赞宁《僧史》。”钞略《僧史略》。而此文义明，故引此不引彼。忠曰：“高丽国称国尊。”〈高丽国华山曹溪宗麟角寺普觉国尊碑铭序〉云：“国尊，讳见明，字晦然。诏住云门寺。上曰：我先王皆得释门德大者为王师，德又大者为国师。今云门和尚道尊德盛，行阖国尊师之礼。改国师为国尊者，为避大朝国师之号也。”忠曰：“大朝，指中华也。”
        </desc>
    </Doc>
    <Doc>
        <title>果桌</title>
        <desc>忠曰：“。”云：“师与泰首座吃果子次，师问：‘有一物，上拄天，下拄地，黑如漆，常在动用中，动用中收不得，你道过在甚么处？’泰云：‘过在动用中。’师便喝，掇却果卓。”
        </desc>
    </Doc>
    <Doc>
        <title>过渡牌</title>
        <desc>
            云：“小朵峰前绊草鞋，奯公帆挂待君来，风休水面平如镜，下却江头过渡牌。”云：“师因沙汰，遂于鄂州湖边作渡子，两岸各挂一板，有人过渡，打板一声，师云：‘阿谁？’或云：‘要过那边去。’师乃舞桌迎之。”
        </desc>
    </Doc>
    <Doc>
        <title>过堂</title>
        <desc>
            上僧堂吃食，亦云过堂。云：“两班退职，维那先送首座入钵位，次接都寺送钵位，首座、都寺挂钵过堂。”云：“二时过堂，不得咬着一粒米。”《传灯》作上堂，如〈上堂〉处引。举云：“鹅湖孚禅师，侍者请过堂，湖云：‘我下庄吃油糍了。’”《会元》作赴堂。
        </desc>
    </Doc>
    <Doc>
        <title>过夏</title>
        <desc>
            云：“近时衲子到处坐席未温，移单东西，多致不谢挂搭。既曰经冬过夏，折中当在冬前夏前两期报谢。”云：“问僧：‘什么处来？’僧云：‘洪州来。’师云：‘什么处过夏？’僧云：‘翠巖。’师云：‘踏破多少草鞋？’”又见〈〉处。《碧巖录》云：“天平和尚行脚时，参西院。有两错因缘。西院云：‘且在这里过夏，待共上座商量这两错云云。’”忠曰：“科举名目有过夏，取佛书準仿也。或看此，为此目出俗书，非也。”《唐国史补》云：“进士籍而入选，谓之春关。不捷而醉饱，谓之打毷氉。匿名造谤，谓之无名子。退而肄业，谓之过夏。执业而出，谓之夏课。”《遁斋閑览》云：“长安举子，六月后落第者，不出京，谓之过夏，多借静坊庙院作文，曰夏课。”《太平广记》引《卢氏小说》云：“唐德宗至西明寺，宋济在僧院过夏，上忽入济院，方在窗下犊鼻葛巾抄书。上问曰作何事业，兼问姓行。济云：‘姓宋，第五。应进士举云云。’”
        </desc>
    </Doc>
    <Doc>
        <title/>
        <desc>亦是普同塔也，盖与海众同会于一穴也。云：“公遗言藏骨石于海会，示生死不与众隔也。”</desc>
    </Doc>
    <Doc>
        <title>函柜</title>
        <desc>
            见〈经柜〉处。旧说曰：“函柜，僧堂之众贮衣服等之器也。”云：“如堂中有函柜，即收行李安函柜中锁之，笠子、拄杖归寮。如堂中无函柜，收行李赴寮。”〈日用轨范〉云：“粥前、斋前、放参后，不得开函柜。如有急切，白主事人，寮中白寮主，僧堂白圣僧侍者。”《人天宝鑒》云：“德山密禅师会下有一禅者，用工甚锐，看狗子无佛性话，久无所入。一日，忽见狗头如日轮之大，张口欲食之，禅者畏，避席而走。邻人问其故，禅者具陈，遂白德山，山曰：‘不必怖矣，但痛加精彩，待渠开口，撞入里许便了。’禅者依教坐，至中夜，狗复见前，禅者以头极力一撞，则在函柜中，。后出世文殊，道法大振，即真禅师也。”
        </desc>
    </Doc>
    <Doc>
        <title>汗衫</title>
        <desc>
            〈〉云：“取出浴具，放一边，解上衣。”忠曰：“中华人上下二衣，上衣如此方羽蔽，为汗衫，又名中单。下衣如此方前垂，是名裙也。”《慈受深禅师慧林录》：“寿春府檀越就天清寺散千僧汗衫，升座云：‘娘生裤子，脱体皆空。赵州布衫，更无样度。袖头打领，腋下剜襟，自然缝罅难寻，直是针锋不露。然虽如是，说食终不饱，着衣方免寒。争似者个衫子，是檀越段时升向清净心中，流出布施。诸人正当恁么时一句作么生道？’良久，云：‘一片信心清似水，满天和气暖如春。’”云：“问：‘如何是祖师西来意？’师云：‘着体汗衫。’”《事文类聚》引炙毂子云：“燕朝，兖冕有白纱，中单有明衣，皆汗衫之象，以行祭接神。至汉与项羽交战，汗透中单，改名汗衫，贵贱通服。”
        </desc>
    </Doc>
    <Doc>
        <title>喝参</title>
        <desc>
            喝参者唱参，盖报某伺候在此之义也。《品字笺》云：“参，趋承也，晋谒也。”云：“凡旦望五参上堂罢，参头行者令喝食行者报各局务，行堂前挂牌报众。昏钟鸣，行堂前鸣板三下集众。行者先佛殿，次祖堂、僧堂前、前堂寮喝参。方上寝堂排立，参头入方丈，请住持出就坐。参头进前插香，退身归位，缓声喝云：‘参。’众低声同云：‘不审。’齐礼三拜。”又〈为行者普说〉云：“侍者烧香请法，参头领众雁立，插香，喝参三拜。”云：“黄昏唱礼了，僧堂前喝参；僧堂前喝参了，主事处喝参；主事处喝参了，和尚处问讯。”沙弥亦喝参。云：“师闻沙弥喝参，向侍者云：‘教伊去。’侍者乃教去，沙弥便珍重去。师云：‘沙弥得入门，侍者在门外。’”祖忌有喝参。云：“维那举楞严咒毕，回向云云。次参头领众行者排列喝参，礼拜讽经。”忠曰：“準事生也。”
        </desc>
    </Doc>
    <Doc>
        <title>喝火</title>
        <desc>
            忠曰：“巡寮警火，言喝火，所谓照顾火烛也。见〈〉处。”云：“喝火过，放禅。”《开福宁和尚录》偈颂云：“夜深闻喝火号声，故经云：‘即时观其音声，而得解脱。’偈曰：‘火号更深喝道来，普门关捩一时开，圆通大士呵呵笑，不是峨嵋与五台。’”
        </desc>
    </Doc>
    <Doc>
        <title>喝食</title>
        <desc>见〈〉处。</desc>
    </Doc>
    <Doc>
        <title>喝食行者</title>
        <desc>
            云：“十声佛罢，良久，打槌一下，首座施食。粥云：粥有十利云云。斋云：三德六味云云。饡饭云：施者、受者云云。施食讫，行者喝食入。喝食须言语分明，名目不赚，若有差误，受食之法不成，须令再喝。”云：“喝食行者先入前门，向圣僧问讯讫，向住持人前问讯住持人讫，到首座前问讯讫，到前门内南颊板头之畔，面向圣僧问讯讫，叉手而立，喝食。”《莹山清规》云：“闻展钵槌，喝食童行入堂，圣僧、主人、首座前问讯罢，经圣僧后到南颊版头问讯，待首座施食咒愿了，喝食如常。”《南禅规式》云：“旦望喝食二人，列立僧堂门右边，同音喝食，粥则曰饮汤，次白粥，次汁菜，次再请，次泼水，或云钵水。次折水；折者，弃义。斋则曰香饭，次汁菜，次再请，次请折，次泼水，次折水，次第喝之。如粥时饮汤，低声而永曳，盖表大众谨慎也。若四节，则请上座喝之。或阙其人，则新戒转上座唱之，随唱某物，参头行者低声报铃之沙喝。粥毕，自圣僧龛右边转左，至首座前问讯，高声唱曰：‘请首座、大众祝圣讽经毕，下堂。’”旧说曰：“喝食者，喝是唱义，当众僧斋粥时，唱喝汤、香饭等名。”古说曰：“喝者，其音速烈者。如日本禅林，斋粥二时喝食之声，则只是唱食，而非喝食。”忠曰：“或见禅机下咄喝声紧烈，作此说可笑。《清规》云长声喝，缓声喝，岂怒声义耶？”旧说曰：“喝食行者属方丈。行者分二类，谓方丈及库司也。住持上堂，立班侍者之后。”又曰：“日本禅林有发童子称喝食者，绮罗铅纷，恧口言饭羹，名实相失。有如此者，可笑。”古德曰：“喝食者，喝大众吃饭也。”或曰：“往昔东福寺斋时，喝食人候其饭羹等尽未尽，以异名呼之，盐称柳絮之类。供头即行益焉。今时司席人指挥供头，故喝食名义到有无识者。”忠曰：“《禅苑清规》已言：‘喝食言语若有差误，受食之法不成，须令再喝。止此’依此，则喝大众吃饭之说为当矣。但可依《敕修清规》喝言：‘请大众下钵。’见〈受嗣法人煎点〉处。此语不明，实应受食不成，岂有但误唱饭羹等而受食不成之义哉？然初喝请大众下钵，次第喝香饭羹菜等，可如南禅规条。”云：“凡旦望、五参、上堂罢，参头行者令喝食行者报各局务，行堂前挂牌报众云云。如住持他缘，则喝食行者喝云：‘奉方丈慈旨，晚参。’众云：‘不审。’次长声喝云：‘放参。’众云：‘珍重！’问讯退。”又〈〉云：“喝食行者撮阄。”又〈大坐参〉云：“若不晚参，则堂司行者进首座前问讯云：‘堂头和尚今晚放参。’转圣僧后右出，令喝食行者中立问讯，长声喝云：‘放参。’”忠曰：“按此《敕修清规》数条，皆是粥饭喝食之外，有名喝食行者者，明矣。然旧说曰：‘非有定行者名喝食者，只临时掌此职者，为喝食行者而已。止此’此无稽之谈，不可取也。”日本禅林，喝食权舆有数说，未知孰是。一说曰：“始于东福圣一国师法嗣双峰源公。东福塔头桂昌院开祖也。”一说曰：“圣一法嗣，无外然公，称应通禅师，是为喝食之始。”忠曰：“此时喝食，不拘齿老少，但掌其职而已。非如今时喝食，但少年者。何以知之？如无外，初称道空房，盖更教入禅者，其岂少年耶？”一说曰：“东福开山时，有监寺勤旧，死后现形于僧堂，请圣一国师曰：‘我，某监寺也，某平生希望秉拂分座，而事未果，遽死。今也托生山前某家，愿和尚他后允为头首。’言毕不现。国师访求山前民家，果产一男子。国师嘱曰：‘此是某监寺后身，善能抚育焉。’稍长，取之训导，其额所垂发剪刀断之，令掌喝食，后居实相寺。是喝食之始。”忠曰：“今时喝食，分取额上发少许，下垂额面，剪断其末，盖此故事欤！又左右发抽取少许，下垂左右肩前，此是中华行者岐发下垂之遗法欤！”一说曰：“大觉禅师法嗣，桃溪悟公，宏智禅师。为喝食之始。”传说曰：“天龙开山时，名公鉅卿之子求僧入寺，未堪剃度受具者，皆为喝食。”忠曰：“盖失喝食名实者，起于此。”中，看大众食遍不遍者，名监食人。又行益者，名行食人。
        </desc>
    </Doc>
    <Doc>
        <title>合干</title>
        <desc>忠曰：“干，关也。可关系其事之人也。”云：“丧司合干人，贵在公心主行。”又云：“与丧司合干人封定。”</desc>
    </Doc>
    <Doc>
        <title>合干人</title>
        <desc>忠曰：“凡合会干预一种事务人曰合干人。”《正字通》云：“：‘无干时事。’注：干，预也。”云：“丧司合干人仆，排单揭示。”又〈唱衣〉云：“丧司合干人，贵在公心主行。”
        </desc>
    </Doc>
    <Doc>
        <title>合行</title>
        <desc>忠曰：“合行者，宜作为之之事也。”云：“常住财物，如非寺门外护官员、檀越宾客、迎送庆吊，合行人事，并不可假名支破侵渔。”《经国大典注解》云：“合行移关，行犹为也，言合为移关也。”</desc>
    </Doc>
    <Doc>
        <title>合用</title>
        <desc>忠曰：“所欲用之物也。”云：“病僧合用供给之物，即时应付。”</desc>
    </Doc>
    <Doc>
        <title>合掌</title>
        <desc>
            〈日用轨范〉云：“合掌，手指不得参差，须当胸，高低得所，不得以手托口边。古云：‘参差合掌不当胸，两手交加插鼻中，拖履揭帘无款细，呕声泄气逞英雄。’”云：“合掌，指头当对鼻端，头低指头低，头直指头直，头若少斜，指头亦少斜，其腕莫教近于胸襟，其臂莫教筑于胁下。”又与〈问讯〉同看。智者《观音义疏》云：“合掌者，此方以拱手为恭，外国合掌为敬。手本二边，今合为一，表不敢散诞，专至一心，一心相当，故以此表敬也。观解者，昔权实不合，而今得合。乃至广说。合掌表于返本还源，入非权非实，事理契合，故合掌也。”前〈礼拜〉处，《名义集》略引之。云：“律云：当令一心，合十指爪掌，供养释师子。或云：叉手白佛者，皆是敛容呈恭，制心不令驰散。然心使难防，故制掌合而一心也。今礼佛者，多有指合掌不合，或有掌合而指开，良由心慢而惰散也。宁开指而合掌，不得合指而开掌，本欲来求福，却反招慢过。”《释氏要览》云：“合掌，若此方之叉手也。《法苑》云：‘若指合其掌不合者，良由心慢而情散故也。’必须指掌相着，不令虚也。”《资持记》云：“合掌者，定心想也，两掌相抵，指掌齐合。今人但合指耳。”忠曰：“禅林有人但合十指头，不合其掌，像未开莲，因名莲华合掌矣。夫莲华合掌，别在仪轨。《逍遥园记》罗什答秦王问供养《法华》，正用莲华合掌，盖依供养《莲经》。若寻常合掌，则不可徒虚掌黏指端，既当诸师剉折。好善兄弟！勿从非法焉。又《理趣六波罗蜜多经》云：‘以无量功德庄严之手，如新生莲华，合掌恭敬。止此’是谓手之清净，非合掌如莲华也。”
        </desc>
    </Doc>
    <Doc>
        <title>和会</title>
        <desc>
            忠曰：“凡有可议，则与预事人和同会论，拣善行之。”云：“维那和会堂司行者报众，挂祈祷牌。”又〈开堂祝寿〉云：“预先和会维那宣公文，首座宣山门疏。”又〈都监寺〉云：“凡事必会议，稟住持方行。”《经国大典注解》云：“和会：和，顺也；会，相应也。”
        </desc>
    </Doc>
    <Doc>
        <title>和南</title>
        <desc>
            云：“住持和南登座。”又〈寮元〉云：“每日粥罢，大众归寮。乃至副寮出，烧香归位。茶头喝云：‘不审。’大众和南。”《翻译名义集》云：“槃那寐，或名槃谈，讹云和南，皆翻我礼。”云：“《四分》：‘至上座前，脱革屣，偏袒右肩，合掌，手执两足，云我和南，义云度我。而作礼也。’《出要仪》云：‘和南者，为恭敬也。’《声论》云：‘槃那寐，此翻为礼。’”《法苑珠林》云：“依经云和南者，依本正云槃淡，唐言我礼，或云归礼。归亦我之本情，礼是敬之宗致也。或云归命者，义立代于南无也，理事符同，表情得尽。俗人重南无，而轻敬礼者，不委唐梵之交译也，况复加以和南诸佛迷之，弥复大笑。又南无者，《善见论》翻为归命觉，亦云礼大寿。又和南者，《出要律仪》翻为恭敬，《善见论》翻为度我。準此而言，恭敬度我，义通凡圣，岂和南偏在尊师，亦通上圣。”忠曰：“和南诸佛之南字，当作尚也。”《僧祇律》云：“佛言：‘和南有三种：身、口、心。身者，前人若坐若立住，头面礼足，是名身；口者，若前人远遥，合掌低头，作是言和南，是名口；心者，若以背去，应合掌作敬，是名身、口、心恭敬。’”玄应《一切经音义》云：“南无，或作南谟，或言那摸，皆以归礼译之。言和南者，讹也。正言烦淡，或言槃淡，此云礼也。或言归命，译人义安命字。”
        </desc>
    </Doc>
    <Doc>
        <title>和尚</title>
        <desc>
            云：“神光悲泪曰：‘惟愿和尚慈悲，开甘露门，广度群品。’”《善见律》云：“和尚者，外国语，汉言知罪知无罪，是名和尚。”慧苑《华严音义》云：“和尚，按五天杂言，和上谓之坞波陀耶。然彼土流俗谓之殟社，于阗、疏勒乃云鹘社。今此方讹音，谓之和上。虽诸方舛异，今依正释，言坞波者，此云近也；陀耶者，读也。言此尊师为弟子亲近习读之者也，旧云亲教师者是也。”《行事钞》云：“问云：何名师、和尚、阇梨？答：此无正翻。《善见》云：无罪见罪诃责，是名我师。共于善法中教授令知故，是我阇梨。论传云：和尚者，外国语，此云知有罪知无罪，是名和尚。《四分律》弟子诃责和尚中亦同。《明了论》正本云：‘优波陁诃，翻为依学。依此人学戒定慧故，即和尚是也。’方土音异耳。相传云：和尚为力生，道力由成。阇梨为正行，能紏正弟子行。未见经论杂含中。外道亦号师为和尚。”《业疏》云：“中梵本音邬波陀耶，在唐谛言，名之依学，依附此人学出道故。自古翻译多杂蕃胡，胡传天语，不得声实，故有讹僻，转云和上，如昔人解和中最上，此逐字释，不知音本。人又解云翻力生，弟子道力假教生成。得其远意，失其近语。真谛所译《明了论疏》则云‘优波陀诃’，稍近梵音，犹乖声论。余亲参译，委问本音，如上所述。彦琮译云‘郁波弟耶’，声相近也。”《翻译名义集》云：“和尚或和阇云云。传云：‘和尚，梵本正名邬波遮迦，传至于阗，翻为和尚；传到此土，什师翻名力生。’《舍利弗问经》云：‘夫出家者，舍其父母生死之家，入法门中，受微妙法。盖师之力，生长法身，出功德财，养智慧命，功莫大焉。’又和尚亦翻近诵，以弟子年少不离于师，常逐常近，受经而诵云云。义净云：‘邬波陁耶，此云亲教师，由能教离出世业故。故和尚有二种：一、亲教，即受业也；二、依止，即稟学也。’《毗柰耶》云：‘弟子门人，才见师时，即须起立。若见亲教，即舍依止。’”
        </desc>
    </Doc>
    <Doc>
        <title>和桌</title>
        <desc>忠曰：“和国样之桌子也。排碗楪之案，日本俗呼曰膳。大德寺此称和桌。”</desc>
    </Doc>
    <Doc>
        <title>黑饭</title>
        <desc>
            云：“四月初八日，佛诞浴佛，库司预造黑饭。”《本草纲目》云：“陶隐居《登真隐诀》。，音信，，飧也。谓以酒蜜药草辈，溲而曝之也。，凡内外诸书，并无此字，惟施于此饭之名耳。陈藏器《本草》名乌饭。《登真隐诀》饭法文繁，今略之。藏器曰：‘乌饭法，取南烛茎叶捣碎，清汁浸粳米，九浸、九蒸、九曝，米粒紧小，黑如瑿珠，袋盛，可以适远方也。’时珍曰：‘此饭乃仙家服食之法，而今之释家多于四月八日造之以供佛耳。造者又入柿叶、白杨叶数十枚以助色，或又加生铁一块者，止知取其上色，不知乃服食家所忌也。’”《潜确类书》云：“青精，一名南天烛，又曰黑饭草，以其可染黑饭也，道家谓之青精饭。故《仙经》云‘服草木之王，气与神通；食青烛之精，命不复陨’，谓此也。”忠曰：“南烛异名云草木之王，见《本草》。”又与〈桐饭〉交看。
        </desc>
    </Doc>
    <Doc>
        <title>红糟</title>
        <desc>
            云：“十二月初八日，佛成道，库司预造红糟。”解者曰：“昔佛成道，随牧牛女乞牛乳吃，今红糟学牛乳者也，未知加何红物矣。红糟或作温糟。”忠曰：“按红，唐音俱牟，而和字俱似宇，故错为宇牟，仍作温糟。温糟，讹音而讹字者。”义堂《日工集》云：“十二月八日吃红糟，有人问红糟缘起，余曰：牧牛女献乳糜于世尊，今红糟其遗意也。”忠曰：“红糟即五味粥也，腊八啖之。见〈五味粥〉处。《下学集》云：‘红调粥，正月十五日所食赤豆粥也。止此’然则红是赤豆色，《下学》糟作调，讹矣。余又谓：果品、五谷杂和造粥，米白色为之变，故言红；数味相合，故言糟而已。”刘侗《帝京景物略》云：“十二月八日，家效庵寺，豆果、杂米为粥，供而朝食，曰腊八粥。”《菊坡丛话》云：“陆放翁腊八日诗云：‘腊月风和气已春，时因散策过吾邻。草烟漠漠柴门里，牛迹重重野水滨。多病所须唯药物，差科未动是閑人。今朝佛粥更相馈，更觉江村节物新。’”
        </desc>
    </Doc>
    <Doc>
        <title>后板</title>
        <desc>说见于〈前板〉。</desc>
    </Doc>
    <Doc>
        <title>后架</title>
        <desc>
            照堂之后有后架，大众洗面之处。永平云：“云堂洗面处者，在后架里，后架在照堂之西。”云：“取手巾转身下地，巾搭左手，念偈云云。轻手揭帘，出后架，轻手取盆洗面。”《莹山清规》云：“往后架洗面，往东司屙屎。”云：“师谓众曰：‘我只闻长廊也喝，后架也喝。诸子！汝莫盲喝乱喝。’”厕亦有后架。〈东净〉处，引《幻住清规》。
        </desc>
    </Doc>
    <Doc>
        <title>后架手巾</title>
        <desc>《缁门警训》云：“后架手巾须多备三两条。”详资身细器中〈手巾〉处。已下系丧具</desc>
    </Doc>
    <Doc>
        <title>后门</title>
        <desc>云：“参头送维那出。注云：斋前后门，斋后前门。”</desc>
    </Doc>
    <Doc>
        <title>后堂板头</title>
        <desc>僧堂后门上间是后堂板头也，即住持对面位也。云：“于僧堂内，住持对面设新命位。止此”是新命位即后堂板头也。</desc>
    </Doc>
    <Doc>
        <title>后堂首座</title>
        <desc>
            《敕修清规》云：“后堂首座，位居后板，辅赞宗风，轨则庄端，为众模范。盖以众多，故分前后。斋粥二时过堂及坐禅，则后门出入。如缺前堂，住持别日上堂白众，请转前板，插单唱食。其坐禅坐参，只众寮前第三下板即入堂，不必鸣首座寮前板，余行事悉与前堂同。”后堂义，见〈〉处。义堂信禅师曰：“四十岁，东林和尚领圆觉寺，请余充后板，余以年少，坚卧不起。”忠曰：“义堂以四十岁为犹未老，不胜任后板而不就。由此可验，昔时厚纯，亦可痛今日轻躁矣。”
        </desc>
    </Doc>
    <Doc>
        <title>胡跪</title>
        <desc>
            云：“引请阇梨至戒师前，大展三拜，胡跪合掌。”《归敬仪》云：“言胡跪者，胡人敬相，此方所无，存其本缘，故云胡也。或作胡跽者，捡诸字书，跽即天竺国屈膝之相也。俗礼云：，，俗所讳之。凡有所授，膝须起立。”《通真记》“”，文出〈曲礼〉。俗所讳者，由是受刑之状故。刘熙云：“跪，危也，两膝隐地，体危倪也。跽，忌也，见所敬忌，不敢自安也。”《文献通考》云：“朱文公熹白鹿礼殿塑像说曰：‘古人之坐者，两膝着地，因反其謶，而坐于其上，正如今之胡跪者。’”《瑯邪代醉编》云：“古者席地而坐，即今之跪也，故《礼记》称跪皆曰坐。以愚意观之，跪则两膝用力，坐则臀近于肱。”《宾退录》云：“《庄子》云：‘跪坐而进之。’则跪与坐似有小异处。疑跪有危义，故两膝着地，伸腰及股，而势危者为跪。两膝着地，以尻着謶而稍安者为坐也。”
        </desc>
    </Doc>
    <Doc>
        <title>胡乱坐</title>
        <desc>
            《东福清规》云：“两序交代礼，东西新两班人共到无价轩。先东序与住持触礼，外出；次西序与住持触礼，外出。两序共到茶堂，据堂内床，东序西首列东，西序东首列西，位次未定，故谓之胡乱坐，亦谓不腊次也。住持坐中央椅子点茶，盖为定两班集众点茶也。请客头呈目子，住持下椅，向西立，先读东序目子，侍客进，次第请。东序受请了，都寺引维那、监寺到住持前，都寺植香，两展触礼。都寺引班到茶堂横廊，东壁北首向西立。次读西序目子，礼如东序，首座引班到茶堂横廊，西壁北首向东立。”又侍者交代胡乱坐，见〈〉处。忠曰：“胡乱坐者，盖对新职之位次得名。谓若欲受请，未受已前列坐时，未知谁人可为何职，且依旧位坐，以后受职位，视今坐位则成杂乱，故为胡乱坐矣。及受职毕，交互转位，依某职位次，于是位方定，所谓东序：都寺、监寺、副寺等；西序：前堂、后堂、书记等；五侍：烧香、书状、请客等。如此列次，言转位者是也。”
        </desc>
    </Doc>
    <Doc>
        <title>斛食</title>
        <desc>
            忠曰：“施食法，方木函堆盛饭食，备三界万灵牌前，此即斛食也。”云：“斛者，角斗，平多少之量也。”云：“七月盂兰盆会，预率众财，办斛食供养。”《释氏要览》云：“若比丘各自备一斛食施者，即依《焦面大士经》施与饿鬼也。”《佛祖统纪》云：“六道斛，《净名经》云：‘以一食施一切，言一切则全收六道。供养诸佛及众贤圣，然后可食。’南岳《随自意三昧》云：‘凡得食，应云：此食色香味，上供十方佛，中奉诸贤圣，下及六道品，等施无差别。’天台《观心食法》：‘鸣钟后，敛手供养一体三宝，次出生饭，称施六道。’此皆等供十界，即是今人施六道，修水陆供之明证也。述曰：妙乐云：‘世人设六道者，是梁武见江东多淫祀，杀生命，祭邪鬼。乃以相似佛法，权宜替之。’此盖荆溪一往以祭祀恶法对佛法论之，将以止天下之杀，故未论十界等供之义。“《焰口经》：‘令供养三宝，即是四圣；供婆罗门仙，即是人道；供焰口众，即是鬼道。’余四道虽不备，盖是当时赴机未普，故经文隐略耳。若大乘行人，圆观法界，则当依《净名经》中义。若慈云谓鬼道得食，余五道不得者，此等意亦是用《婆沙论》云：‘若因祭祀，唯鬼神得之，余趣不可尽得。’此是约人世祭祀言之耳。若依出世法，用平等心，修无碍供，则当仰观净名、南岳、天台三处之文，则理无不在。今有营小斛曰散洒者，或一巨斛者，或至四十九斛者，皆所以等供六道群品也。可不信哉？”阿难斛食缘，见〈〉处。
        </desc>
    </Doc>
    <Doc>
        <title>互跪</title>
        <desc>
            《归敬仪》云：“言互跪者，左右两膝交互跪地。此谓有所启请，悔过授受之仪也。佛法顺右，即以右膝拄地，右腿在空，右指拄地；又左膝上戴，左指拄地，使三处翘翘，曲身前就，故得心有专志，请悔方极。此谓心随其身，行慢失矣。”忠曰：“三处者，右膝、右指、左指。此三拄地，余皆在空也。”《释氏要览》云：“互跪，天竺之仪也。谓左右两膝互跪着地故，释子皆右膝。若言胡跪，音讹也。”《文献通考》云：“跪与坐，又自有少异处。疑跪有危义，故两跪着地，伸腰及股，而势危者为跪。两膝着地，以尻着謶而稍安者为坐也。”云：“肤敏使金，及受书，欲令双跪。肤敏曰：‘双跪乃北朝礼，安可令南朝人行之哉？’争辨逾时，卒单跪以受。”又见〈礼拜〉处。
        </desc>
    </Doc>
    <Doc>
        <title>花亭</title>
        <desc>
            云：“至日，库司严设花亭，中置佛降生像，于香汤盆内安二小杓。”忠曰：“造小亭，以红白众花交覆，学甍瓦之样，宝盖垂幡，亦皆累葩萼巧成之，名为花亭。”义堂《日工集》云：“本寺时住南禅。每至佛生之辰，纪纲预命沙喝装花亭。一时沙喝、行力俱走山野，采众色草花，而敩朱甍碧瓦之样，拟华鬘幡盖之庄严，各争优劣，遂及斗诤。虽似敬重供养，实末世荒本勤末之所致也。于是余舍私赀，命工新造花亭，五色彩画，金碧光耀，缯盖幢幡，宝珠璎珞，不假生华，凡所可有者悉备焉。乃归之常住，以充每岁浴佛之设矣。自是诸剎皆仿此。”
        </desc>
    </Doc>
    <Doc>
        <title>花押</title>
        <desc>见〈〉处。</desc>
    </Doc>
    <Doc>
        <title>华严会</title>
        <desc>
            云：“一多相入，理事圆融。一门通贯一切门，一法遍含一切法云云。””《大慧杲和尚年谱》云：“孝宗隆兴元年，师七十五岁。时住径山。出衣盂，命阖山清众阅《华严经》七百余部，用祝两宫圣寿，保国康民。”
        </desc>
    </Doc>
    <Doc>
        <title>华严头</title>
        <desc>见〈般若头〉及〈粥街坊〉处。</desc>
    </Doc>
    <Doc>
        <title>化米</title>
        <desc>云峰悦禅师在翠巖化炭，见〈〉处。云：“一刀两段没商量，透出无明大火坑。再入死灰烹得活，岁寒声价转峥嵘。”</desc>
    </Doc>
    <Doc>
        <title>化疏</title>
        <desc>
            忠曰：“凡丛林化米、化炭等，皆造疏，化主赍之去，一展示其意，二证非假窃也。”已下略录诽僧好化。笑隐云：“不肖多与士大夫交，尝闻其言与僧往来，每惧其袖中有物，便杀风景，谓其持疏也。故五年于此修造，已十成七八，忍贫自力，未尝妄造人门，颇似倔强。”云栖《竹窗三笔》云：“有道者告予曰：‘我辈冠簪，公等剃削。夫剃削者，应离世绝俗，柰何接踵于长途，广行募化者，罕遇道流而恒见缁辈也。有手持缘簿，如土地神前之判官者；有鱼击相应，高歌唱和，而谈说因缘，如瞽师者；有扛抬菩萨像、神像，而鼓乐喧填，赞劝舍施，如歌郎者；有持半片铜铙，而鼓以竹箸，如小儿戏者；有整衣执香，沿途礼拜，挨家逐户，如里甲抄排门册者。清修法门，或者有玷乎！’予无以应。”
        </desc>
    </Doc>
    <Doc>
        <title>化坛</title>
        <desc>涅槃台又名化坛。《幻住庵清规》云：“默持经咒，送至化坛。”又云：“公界与乡人往化人坛上收骨。”</desc>
    </Doc>
    <Doc>
        <title>化盐</title>
        <desc>云：“逆浪堆中淘汰出，大炉韛里衮将来，遍身洁白谁能比？点着须教百味回。”忠曰：“凡化斋、化浴、化灯、化柴、化姜、化茶、化席、化钟等，有所阙乏，无不抄化，不胜枚举，载在集录。”
        </desc>
    </Doc>
    <Doc>
        <title>话则</title>
        <desc>
            《丹铅总录》云：“佛书以一条为一则，洪景卢《容斋随笔》、史绳祖《学斋占毕》用之。”《品字笺》云：“则，法则。凡制度品式之有法者，皆曰则。”《祖庭事苑》云：“宗门因缘不言一节一段，而言一则者，盖则以制字，从贝、从刀。贝，人所宝也；刀，人所利也。所发之语，若刀之制物，以有则也，故人皆宝之，以为终身之利焉。是知谓一则者，不无深意也。”忠曰：“佛祖说话可为学者法则，故言话则。又言话几则，不必用《事苑》凿说矣。”
        </desc>
    </Doc>
    <Doc>
        <title>还拜</title>
        <desc>答拜亦曰还拜。云：“住持诣灵几前炷香，点汤上祭，点茶展拜，专使座右还拜。”</desc>
    </Doc>
    <Doc>
        <title>还礼</title>
        <desc>回礼又谓还礼。云：“退院尊宿、首座、藏主，如合众望，可举立僧，知事、大众诣寮礼请。请辞云：‘大众倾心，久思示诲，伏望慈悲，俯赐开允。’如允，即时还礼。云：‘既蒙坚请，不敢固辞。’”
        </desc>
    </Doc>
    <Doc>
        <title>还俗</title>
        <desc>云：“还俗，谓僧道犯罪归家者。”《经国大典注解》云：“还俗，僧道出家曰弃俗，若犯罪，令其还归本俗为民也。”</desc>
    </Doc>
    <Doc>
        <title>还香</title>
        <desc>
            答香亦名还香。云：“请客侍者写茶榜，诣首座寮炷香，首座还香，触礼一拜，还拜。”又〈交代茶〉云：“具威仪，怀香，躬往交代人前插香，触礼一拜云云。茶毕，交代人诣炉前，还前请香，触礼一拜。”云：“新职事具威仪，怀香，躬诣各受代人处插香，对触礼一拜云云。茶毕，受代人起，将元请香插炉中，触礼拜谢而退。”
        </desc>
    </Doc>
    <Doc>
        <title>黄衣</title>
        <desc>
            《僧史略》云：“后周忌闻黑衣之谶，悉屏黑色。着黄色衣，起于周也。”《山堂肆考》云：“僧旧着黑衣，元文宗宠爱僧欣笑隐，赐以黄衣，其徒后皆衣黄。故欧阳原元题僧墨菊诗：‘苾刍元是黑衣郎，当代深仁始赐黄。今日黄花翻泼墨，本来面目见馨香。’按今制，禅僧衣褐，讲僧衣红，瑜伽僧衣葱白。瑜伽，今应赴僧也。”忠曰：“亦载此事，然予按《龙源清禅师录》有谢杭州赐黄衣、师号上堂。源则元成宗第六主大德年中人，此时已有赐黄衣，非始于文宗第十二主也。又天隐云：‘宣诏亭前受牒还，御黄新赐满城看。臣僧记得沙弥日，齐着青衣上戒坛。止此’至公亦元世祖第五主成宗间人也。又按《僧史略》云：‘寻诸史，僧衣赤、黄、黑、青等色。止此’可知黄衣非始于元朝，但元朝盛赐之耳。”《续文献通考》云：“洪武十四年令，凡僧道服色：禅僧，茶褐常服，青绛玉色袈裟；讲僧，玉色常服，绿绛浅红袈裟；教僧，皂常服，黑绛浅红袈裟；僧官皆如之。道士，常服青，法服、朝服皆用赤色；道官亦如之。惟僧录司官袈裟、道录司官法服、朝服皆绿纹饰以金。”忠曰：“教僧恐当作律僧。”云栖《竹窗二笔》云：“如吾郡则净慈、虎跑、铁佛等禅寺也，三天竺、灵隐、普福等讲寺也，昭庆、灵芝、菩提、六通等律寺也，衣则禅者褐色，讲者蓝色，律者黑色。”《字汇》：“褐，黄黑色，今俗谓之茶褐色。”
        </desc>
    </Doc>
    <Doc>
        <title>徽号</title>
        <desc>
            謚号又言徽号，本旌旗之名，借用。云：“典册尊徽号，钦慈焕德名。”注：徽号字见《礼记》，后人借用。《康熙字典》曰：“徽，：‘善也。’疏：徽者，美善也。：‘慎徽五典。’又与徽通，帜也。：‘圣人南面而治天下，必改正朔殊徽号。’注：徽号，旌旗之属也。”
        </desc>
    </Doc>
    <Doc>
        <title>回财</title>
        <desc>旧说曰：“施主就寺修荐，或未纳支费见钱，且借常住财营辨，后时施主如数偿之，此言回财。”忠曰：“但是回祭讹言回财耳。”</desc>
    </Doc>
    <Doc>
        <title>回祭</title>
        <desc>云：“预报库司造祭食，差人铺排祭筵，乡人、法眷作祭文，纳库司钱回祭。”解者曰：“先报库司造祭食，后还其费用，此名回祭。”</desc>
    </Doc>
    <Doc>
        <title>回礼</title>
        <desc>忠曰：“回礼者，答他之礼也。”云：“参头领众至客司，乃至归旦过，知客寻往回礼。”《希叟昙禅师开善录》有回诸山礼归，上堂。</desc>
    </Doc>
    <Doc>
        <title>回礼榜</title>
        <desc>云：“当日侵早，方丈、客头、堂司行者，各写回礼榜，贴众寮前。方丈榜贴上间，两序榜贴下间。”榜式云：回礼榜表</desc>
    </Doc>
    <Doc>
        <title>回向</title>
        <desc>
            忠曰：“讽诵之后愿文，以所修善业，回向所愿事也。”云：“维那举楞严咒，回向。”《摩诃止观》云：“回向者，回众善向菩提。一切贤圣，功德广大，我今随喜，福亦广大。众生无善，我以善施；施众生已，正回向菩提。如回声入角，响闻则远，回向为大利。”知礼《修忏要旨》云：“修回向者，所谓回事向理，回自向他，回因向果。初回事向理者，元由理具，方有事用，一切修证，不出理性，众生强执，计是有为，今回此心，向于实际。回自向他者，昔迷理遍，凡所修善，庄严自身及己眷属，今顺本性，回向众生。回因向果者，一毫善种，三业熏修，不趣二乘，宁滞三有？修既顺性，则成缘了二因，因必显真，同归究竟三德，是名回因向果。此三种回向，一切菩萨共修，是故行人依此回向。”云：“回者，转也。向者，趣也。转自万行，趣向三处，故名回向。三处，谓众生、菩提及以实际。上二皆随相，实际即离相。”《疏》更开三为十，会十归三，今恐繁不录。忠曰：“菩提与实际，见在回向文。其众生者，所谓四恩总报，三有遍资，法界有情，同圆种智是也。”又云：“真如语其体，法界生法所依，实际是穷事至实。”
        </desc>
    </Doc>
    <Doc>
        <title>昏鼓</title>
        <desc>
            忠曰：“初更一点已前，鸣鼓三通，此为昏鼓。”见〈二十五点〉处。云：“鼓，早晚平击三通。”旧说曰：“击昏晓鼓法，先戛鼓磉三通，每通一百二十挝，三通合三百六十挝。次鸣鼓三通，复每通一百二十挝，三通合三百六十挝，盖表一岁日数矣。昏鼓，初大击大声，后渐小击小声，以象日没。晓鼓反之，初小击小声，后渐大击大声，以象日出焉。”陈继儒《书蕉》云：“挝鼓，鼓三百三十三槌为一通，鼓止，角动十二声为一叠。，夜半三通为晨戒，旦明三通为发煦。”《篇海》云：“，七迹切，音戚，夜戒守鼓者。《礼》：‘昏鼓四通为大鼓，，晨旦三通为发明。’今作鼜。”又云：“煦，许御切，音酗，日出温也，亦与煦同。”
        </desc>
    </Doc>
    <Doc>
        <title>昏钟</title>
        <desc>
            初更一点后，大钟百八下，此名昏钟。云：“每日如有缘故不坐参时，供头行者代首座出半单，与大众同。至晚，众寮前鸣板三下，众出寮归堂，昏钟鸣。如居城市，则候鼓鸣。头首入堂，首座待钟鸣，入烧香巡堂，次住持入，烧香巡堂。候定钟鸣，住持出堂，次头首出。”
        </desc>
    </Doc>
    <Doc>
        <title>昏钟鸣</title>
        <desc>云：“昏钟鸣，再鸣僧堂钟集众。”又〈晚参〉云：“移于昏钟鸣而谓之小参。”又《对灵小参〉云：“候昏钟鸣，鸣鼓集众。”</desc>
    </Doc>
    <Doc>
        <title>火板</title>
        <desc>
            斋前三下板也。旧说曰：“火板挂在库司灶上，及饭熟，饭头打之三下，则火头灭火，故名火版矣。但今食前三钟，盖拟火板也。”云：“火板鸣，大众赴堂。”〈日用轨范〉云：“仍嚼杨枝，归堂坐禅。火板未鸣，不得先归寮。”忠曰：“及火板鸣，坐禅罢。今言火板未鸣者，坐禅未了也。若火板鸣后，则与长板有少时，此时须归寮矣。”《莹山清规》云：“巳香欲了时，圣僧侍者问讯首座，是稟放禅也。即库前云版三下鸣，是称火板，是坐禅罢也。”
        </desc>
    </Doc>
    <Doc>
        <title>火伴</title>
        <desc>忠曰：“司灶火之伴类也。世作火番，谬矣。”云：“火伴得人。”宋龚熙正《续释常谈》云：“古木兰词云：‘出门见火伴。’”</desc>
    </Doc>
    <Doc>
        <title>火德星君</title>
        <desc>
            禅林佛殿安南方火德星君牌，每月四日、十八日讽经。罗泌曰：“炎帝神农氏，姓伊耆，名轨，一曰石年，炎精之君也。”乘火德。赞：“火德开统，连山感神，谨修地利，粒我烝民云云。”曰：“南方，火也，其帝炎帝。”汉高诱注：炎帝，少典之子也。以火德王天下，号曰神农，死托祀于南方之帝。《湖海新闻后集》云：“衡岳有岳麓寺，重新修建，金碧辉煌，光彩铄人。有胡僧云游诣寺，与寺主言：‘若于东北角上小溪中造一座兜率桥成，则类西天矣。’寺主翌日集大众题化。积年桥成，山门下二圣忽现梦于寺主云：‘本寺类西天，上界今差火德星君来焚取，可急集大众南去十里溪桥边迎之。’梦觉，寺主惊，遂集僧众前去往候，自朝至晚无往来者。天将昏，忽有一道人鬓发鬅鬙，身衣蓝缕，徐徐然来，僧众见之，下拜，迎至寺，大作斋会，待之甚至，哀恳之曰：‘此寺缘化修造，以十数年之辛勤，方能圆就，若一旦为煨烬之场，宁不可惜？欲望星君特发慈悲，姑与原宥。’道人惊曰：‘贫道安有此？’僧众再三哀告不已。“乃问曰：‘谁与汝说我是火德星君？言若明白，当与料理。’寺主不得已，直云：‘山门下二圣现梦。’道人云：‘可打粘大纸数十幅，一一彩绘本寺殿宇房廊样式，多将纸钱前来烧化，庶可消禳。’僧众如其教，焚讫。五更初，众送道人出山门下，乃指骂二圣云：‘谁使汝饶舌，教汝骨不见肉，肉不见骨。’及送至昨日桥边，云雾四起，道人倏然不见。众回山门，则二圣泥土皆落，只有木胎。寺主再装塑之，越旬日又落，至今本寺山门下无金刚二圣也。”《三国志传》云：“东海朐县人，居淮安，姓糜，名竺，字子仲。此人家世富豪，庄户、僮仆等万余人。糜竺尝往洛阳买卖，回归，竺坐于车，路傍见一妇人甚有颜色，来求同载，竺乃下车步行，让车与妇人。妇人再拜，请竺同载。竺上车，目不邪视，并无调戏之意。行及数里，妇人辞去，临别对竺曰：‘我天使也，奉上帝敕，往烧汝家，感君见待以礼，故私告耳。’竺曰：‘娘子何仰也？’妇曰：‘吾乃南方火德星君耳。’竺拜而祈之。妇曰：‘此天命不敢不烧，君可速往搬出财物，吾当夜来。’竺飞奔到家，搬出财物。日中，厨下果然火起，尽烧其屋。竺因此济贫拔苦，救难扶危。”
        </desc>
    </Doc>
    <Doc>
        <title>火佃</title>
        <desc>忠曰：“火客亦云火佃。”：“庄甲之次有火佃。”</desc>
    </Doc>
    <Doc>
        <title>火鼓</title>
        <desc>《校定清规》云：“长板者，火鼓后长击三会者。”详〈长板〉处。</desc>
    </Doc>
    <Doc>
        <title>火客</title>
        <desc>火客，执爨者也。：“庄甲之次有火客。”</desc>
    </Doc>
    <Doc>
        <title>火铃</title>
        <desc>
            忠曰：“斋时振火铃。见〈巡火板〉处。又二更一点，四更一点，并振火铃。见〈二十五点〉处。儆戒火烛，故得火铃名。”《莹山清规》云：“火版鸣，从库下诸寮前绕寺振火铃。”又云：“二更二点后振火铃，呼照顾火烛，绕寺自三门至方丈，还库下，打二更三点。”忠曰：“《莹山》云二点，与二十五点图少异矣。又照顾火烛者，告众警火之词。”云：“开口即错，拟心即差。倒携席帽，翻着襕衫。看看暮天欲雪，普请各宜照顾。且道照顾个什么？自云：‘照顾火烛。’”
        </desc>
    </Doc>
    <Doc>
        <title>火头</title>
        <desc>
            云：“师在法堂坐，库头击木鱼，火头掷却火抄，拊掌大笑，师云：‘众中也有恁么人。’唤来问：‘作么生？’火头云：‘某甲不吃粥，肚饑，所以喜欢。’师乃点头。”又〈赵州谂禅师章〉云：“抵池阳，参南泉，作火头。一日，闭却门，烧满屋烟，叫云：‘救火！救火！’时大众俱到，师云：‘道得即开门。’众皆无对。南泉将锁于窗间过与师，师便开门。”《碧巖录》云：“大隋真和尚承嗣大安禅师，昔时在沩山大安会里作火头。”云：“师问火头：‘培火了未？’曰：‘低声。’师曰：‘什么处得者消息来？’曰：‘不假多言。’师曰：‘省钱易饱，吃了还饑。’”
        </desc>
    </Doc>
    <Doc>
        <title>火帐</title>
        <desc>忠曰：“饭头计人口，打饭之帐也。”云：“莫教被一阵业风吹入十八重无间地狱中去，被阎罗老汉与你打算火帐，问你索饭钱。”</desc>
    </Doc>
    <Doc>
        <title>疾书</title>
        <desc>顿写亦曰疾书。忠曰：“疾书《法华》则表猛利行。又《大品般若经》云：‘若欲书是般若波罗蜜时，应当疾书。止此’此是恐魔障故也。然疾书文字亦有据。”</desc>
    </Doc>
    <Doc>
        <title>集众钟</title>
        <desc>
            旧说曰：“僧堂钟，谓之集众钟。”云：“至期，鸣僧堂钟集众。”又〈法器章〉云：“僧堂钟，凡集众则击之。”详〈僧堂钟〉处。《首楞严经》云：“此祇陀园中，食办击鼓，众集撞钟。”《释氏要览》云：“犍稚，今详律，但是钟磬、石板、木板、木鱼、砧槌，有声能集众者，皆名犍稚也。”
        </desc>
    </Doc>
    <Doc>
        <title/>
        <desc>注：师古曰：“籍，谓名录也。”《瑯邪代醉编》云：“籍者，一尺二寸竹牒，记人之年、名字、物色，悬之宫门。”</desc>
    </Doc>
    <Doc>
        <title>几案</title>
        <desc>详〈禅板〉处。《正字通》云：“案，几属。”</desc>
    </Doc>
    <Doc>
        <title>记室</title>
        <desc>书记又名记室。《大慧年谱》云：“师三十八岁，居天宁记室。”</desc>
    </Doc>
    <Doc>
        <title>忌日</title>
        <desc>
            《释氏要览》云：“二月十五日，佛涅槃日，天下僧俗有营会供养，即忌日之事也。俗礼，君子有终身之孝，忌日之谓也。又谓不乐之日，不饮乐故。或云讳日，或云远日。远日，犹滥《曲礼》丧事先远日。释子师亡，可称归寂之日，盖释氏无忌讳故。”《首楞严经》云：“时波斯匿王为其父王讳日营斋。”《长水疏》云：“先王崩日，忌讳之辰，故云讳日。讳忌也，以忌举吉事，讳避其名。”
        </desc>
    </Doc>
    <Doc>
        <title>偈颂</title>
        <desc>
            《翻译名义集》云：“伽陁，此云孤起。妙玄云：‘不重颂者名孤起，亦曰讽颂。’《西域记》云：‘旧曰偈，梵本略也。或曰偈他，梵音讹也。今从正音，宜云伽陀，唐言颂。’”又云：“祇夜，此云重颂。妙玄云：‘重颂上直说修多罗也，亦曰应颂。颂，长行也。’”忠曰：“禅宗偈颂，寻源二十八祖，有传法偈。慧能、神秀呈偈，见己所解，尔降倡于赵宋，而炽于胡元。汾阳作《广智歌》，雪窦、圆悟铿訇垂模范矣。”《禅林宝训》云：“万庵曰：‘颂，始自汾阳，暨雪窦宏其音，显其旨，汪洋乎不可涯。后之作者驰骋雪窦而为之，不顾道德之奚若，务以文彩焕烂相鲜为美，使后生晚进不克见古人浑淳大全之旨。乌乎！’”《山庵杂录》云：“竺元先师谓做颂须事理俱到，譬如打索，两股紧缓不同，则不堪矣。大川和尚作蜘蛛颂固好，但其中三字于理固无害，于事则不然。其颂云：‘一丝挂得虚空住，百亿丝头杀气生，上下四围罗织了，待无漏网话方行。’末后三字于蜘蛛却无交涉。又题出山相云：‘龙姿凤质出王宫，垢面灰头下雪峰，誓愿欲穷诸有海，不知诸有几时穷。’以雪峰易雪山，拘韵耳。而此地有雪峰，其名既显，似觉有妨，所以不纯也。”《竺仙疑问》云：“宗门偈颂唯是发明佛祖大事，非达佛祖之知见，孰能为之？颂者，诵也，称述也，美盛德之形容，歌诵盛德也。谓以偈言称颂其事，以美其德也，所谓游扬德业，褒赞成功是矣。而佛菩萨正当宣扬之时，皆以宝音梵呗演而为微妙清雅之韵，悠扬讽咏，优游彬蔚，婉而成章，乃涵不尽深长之意，令人乐闻。今兹翻译，莫能写之，唯掇其大意耳，是故经偈亦无有押韵也。东土诸祖始稍体之，是皆悟明通达，沖口而成，非假造作。法滋既久，华竺两狎，人心转巧，机变迭出，遂寄调于风雅之音，播扬西来不传而传之意也。且诗者，止乎六义而已，宗门玄唱则有俨若含于六义者，有超然于六义之表，而绝去世间翰墨畦逕之外，来不知蹤，去不知迹，非意可求，非情能测。若或体其所翻经偈之作，则逼似之，唯其达人千变万化，所谓青出于蓝，冰寒于水，而成亹亹者欤。自古至今，代不乏贤，然虽近今，而能超于前作者，时亦有之，第不多耳。”梦巖云：“诗也者，人之情性也，因感触而生云云。吾释偈颂，据彼之方有祇夜者焉，有伽陀者焉，昔人曰偈或偈佗，盖梵音之讹略也。按梁僧史，罗什语慧睿曰：‘天竺国俗，甚重文制，其宫商体韵，以入弦为善，凡见佛觐王，咏歌功德，经中偈颂皆其式也。但改梵为秦，失其藻蔚，传译大意，以诏后世，有如嚼饭与人，非特失味，乃令呕哕也。’什辄制偈赠沙门法和曰：‘心山育明德，流薰万由延。哀鸾孤桐上，清音满九天。’此土之偈，滥觞于此。自尔以降，达磨对扬炫之作偈，以至汾阳、雪窦或古或律，偈颂独盛于吾门，向所谓情性之本，发为玄言奇唱，盖诗律特其寓也耳。卿睦庵曰诗而非诗，乃此也。“然悠悠后学，不本宗猷，肆笔而成，全无羞愧，如峨嵋鸦臭，十倍隐之，何其多耶？至若黄龙之由有没二字，服其妙密，则盖寡矣。其末流甚者，闻云秋云秋水共依依，则曰此诗也；闻云倒骑佛殿上天台，则曰此颂也。欲不笑而得乎？夫内无所得，语言惟贵，则虽咸池三百首，金薤千万篇，竟何补于吾道之万一耶？北涧老子从涵养酝藉之中，获超然自得之妙，离文字之缚，脱笔墨之畛畦，文章鉅公与交，则寂寥乎短章，舂容乎大篇，谓之诗也亦得。衲子与酬唱，则痛快过乎棒喝之用事，谓之颂也亦得。与夫休己岛可之徒，雕肝镂肾，抽黄对白，以诗著名者，不亦邈乎！”旧说曰：“妙喜中巖月和尚云：‘诗与颂别：颂者，倒骑佛殿出山门等活语是也；诗者，秋云秋水共依依等细调柔和语也。’”忠曰：“野哉斯言！此必逐弊风文字禅者之说，非中巖也。纵作倒骑佛殿等语，若不具眼，则非颂亦非诗，无可名焉；纵作秋云秋水等语，若具禅意，则可为颂也。昔麟一庵颂于‘应无所住而生其心’，用司空曙诗全篇曰：‘罢钓归来不系船，江村月落正堪眠。纵然一夜风吹去，只在芦花浅水边。’绝海特赏之，可知颂与诗之辨，在意旨而不在言语。”
        </desc>
    </Doc>
    <Doc>
        <title>寄库钱</title>
        <desc>
            忠曰：“盖汉魏瘗钱也。寄者，犹如托人寄物于他方，即托新亡人寄钱于冥库，请免亡者之罪也。”《佛祖统纪》云：“世有用纸镪寄库者。”〈纸钱〉处详引。《龙舒净土文》云：“予遍览藏经，即无阴府寄库之说。奉劝世人以寄库所费，请僧为西方之供，一心西方，则必得往生。若不为此，而为阴府寄库，则是志在阴府，死必入阴府矣。譬如有人不为君子之行，以交结贤人君子，乃寄钱于司理院狱子处，待其下狱，则用钱免罪，岂不谬哉！”云：“坚牢库藏各各有，珍宝且非金与银，今日婆婆须认取，将来免得问他人。”
        </desc>
    </Doc>
    <Doc>
        <title>祭文</title>
        <desc>云：“凡祭文皆丧司书记为之。”云：“祭文不拘时节，若为师为父，则倒展读之可也。”</desc>
    </Doc>
    <Doc>
        <title>迦叶</title>
        <desc>
            《释门正统》云：“今殿中设释迦、文殊、普贤、阿难、迦叶、梵王、金刚者，此土之像也。阿难合掌，是佛堂弟，理非异仪。迦叶擎拳，本外道种，且附本习，以威来象。盖若以声闻人辅，则迦叶居左，阿难居右；若以菩萨人辅，则文殊居左，普贤居右。今四大弟子俱列者，乃见大小乘各有二焉耳。梵王执炉，请转法轮；金刚挥杵，卫护教法也。”
        </desc>
    </Doc>
    <Doc>
        <title>家教</title>
        <desc>
            小参又曰家教。又见〈小参〉处。《黄龙死心禅师录》云：“夫小参者，谓之家教。何谓家教？譬如人家有三个五个儿子，大底今日干甚事，小底今日干甚事，是与不是，晚间归来，父母一一处断。丛林中亦复如是，院门今日干甚事，是与不是，住持人当一一处断。”《清拙澄禅师圣因录》云：“古德小参谓之家教，说些细大法门。汾阳六七人，夜夜小参；德山小参不答话，问话者三十棒。令行千古，如在耳目。云峰悦禅师小参举百丈示众语，至今丛林脍炙人口，莫不皆是从悲智海中流出，血滴滴地，亲切为人处，岂似后来攒花簇锦，对句押韵，以当宗门提唱？”又〈日本录〉：“小参云：‘古德小参谓之家教，细大法门一一指陈。后来法道不古，竞出新样，攒花簇锦，以巧妙为奇特，不知古人实头处正是拙中之巧。’”云峰小参，《联灯录》载。《笑隐欣禅师龙翔录》云：“明日结制，今夜小参，谓之家教，如家里人说家里话。”
        </desc>
    </Doc>
    <Doc>
        <title>家训</title>
        <desc>
            小参曰家训，见〈小参〉处。《校定清规》云：“小参谓之家训，初夜鸣鼓，寝堂排设，有处只就法座。事无大小，并合箴规，众中规矩，委折提撕。若其缄口无言，迤逦纲宗坠地。小参之法，意在斯焉。鸣鼓一通，侍者候众集定，请住持出踞座，侍者于法座前问讯云云。古之丛林，每夜咨参，汾阳以夜寒罢参，不特为规矩家训，而设意专激励学者，箴其做处偏枯，各自讨生涯，立地成佛作祖。今时丛林，每遇解结、冬年四节小参，盖为叙谢两班及大小职务。又缘诸方专系都寺干斋，故当晚小参时，叙谢心力为众之勤。若常住自辨，不必言也云云。如施主请小参，观其来意，或咨扣因缘，则又与家训不同也。或斋后，或夜静，俱得。又有所至处，官员请小参者；又有出队处，众人裒率请小参者，虽名为小参，乃与升座事体一同，此尊宿家遇缘即宗之谓也。”云：“百丈谓之家训，古法只就寝堂箴诲垂示，委曲提撕。乃至前辈时时激扬宗旨，开发后昆。”忠曰：“《祖庭事苑》云：‘或以小参为家训，愚未之前闻。止此’余谓死心敷衍小参，谓家教义。见〈家教〉处。睦庵与死心同时人，或怪其说乎。然《备用》已言百丈谓之家训，盖其目在《古清规》，而睦庵偶不见也。”《中巖月禅师建长录》：“入寺当晚小参，垂语问答毕，师乃云：‘小参者，家训也。古德喻之：有一大家底主人，朝暮使令屋里儿女侄弟排列座下，分付家中行事，云大儿当行其事，小底当作何事，以至奴婢仆辈，一一示其当行事。便如我宗门中两序诸职事人，教它排列法座下，一一标示当行底事，乃至四来兄弟，在僧堂里究明己躬大事，斯乃最要紧事。近来佛法弊甚，在小参时，长老力作文言，谓是提纲。或举古则，拈之颂之，以当宗旨。以予观之，当得甚么碗脱丘！兄弟家莫说道新长老不会说法，只会弄口觜，才方入院，杂谈恶言以当佛事，便是杂恶言谈，不会文章词语，他后到阎王面前，未知他爱你文言耶？又听我条直言语乎？兄弟！各自谛审思惟。勉之！’”次结座其语，见〈结座〉处。
        </desc>
    </Doc>
    <Doc>
        <title>袈裟</title>
        <desc>《释氏要览》云：“袈裟者，盖从色彰称也。梵音具云迦罗沙曳，此云不正色。《四分律》云：‘一切上色衣不得畜，当坏作迦沙色。’今略《业疏》云：‘本作迦沙，至梁葛洪撰《字苑》，下方添衣，言道服也。’”</desc>
    </Doc>
    <Doc>
        <title>袈裟袋</title>
        <desc>《毗奈耶杂事》云：“苾刍作三衣，在肩上，路行污沾。佛言：‘应以袋盛，置肩而去。袋可长三肘，阔一肘半。其一肘半中叠缝之，当中开口，安钩纽。常用者在上，非常用者在下。’”略钞。</desc>
    </Doc>
    <Doc>
        <title>甲干</title>
        <desc>
            云：“耕种有佃，提督有甲干，收租之时，自有监收僧行。”又〈〉云：“甲干、庄客、诸仆，麻布巾。”甲，《正字通》云：“：‘能不我甲。’注：甲，长也。才能不足长于我也。”干，《品字笺》云：“能干，言其能为凡事之根干也。”忠曰：“甲干属庄主，催促作务者也。”旧解言掌纳收者，非也。掌收已有监收，今言提督，则其职亦可知也。
        </desc>
    </Doc>
    <Doc>
        <title>甲刹</title>
        <desc>十剎之外，甲于禅剎者，为甲剎。支那甲剎有龙翔山集庆寺、华藏山显报寺等，不得尽录。日本甲剎有平安山佛心寺、灵龟山景德寺等，不得尽录。</desc>
    </Doc>
    <Doc>
        <title>假簿</title>
        <desc>见〈戒腊簿〉处。旧说曰：“假簿，即请假帐也。”</desc>
    </Doc>
    <Doc>
        <title>肩次</title>
        <desc>下肩也，下位也。云：“副参趱向前，接联参头肩次，伺住持至。”</desc>
    </Doc>
    <Doc>
        <title>肩上</title>
        <desc>己位上下也，同上肩、下肩。云：“西序请茶，则知事分手坐于同列，头首中请肩下一人光伴，如肩上人赴坐位相妨。”</desc>
    </Doc>
    <Doc>
        <title>监收</title>
        <desc>
            云：“收租之时，自有监收僧行。”又〈诸庄监收〉云：“古规初无庄主、监收，近代方立此名。此名一立，其弊百出，为住持私任匪人者有之，因利曲徇者有之，为勤旧执事人连年占充者有之，托势求充者有之，树党分充者有之，角力争充者有之，蠹公害私，不可枚举。虽欲匡救，未如之何？倘得廉正勤旧，辅佐住持，公选区用，或对众阄拈充之。充此职者，当克己为念，奉众为心，毋苛取佃户，毋亏损常住，则自他俱利矣。”《备用清规》云：“监收之职，众人命脉，贵在择人，当请公心大小耆旧，无任小师、乡人。茍用非其人，不识因果，隐瞒常住，苛取佃甲，无所不至，非特岁计不足，抑且累及山门。晦堂见黄龙云云。如次下引。诸庄成熟时至，审细和会廉谨久历大小耆旧，或十方兄弟。定已，至日请两班大耆旧茶，劝率寝堂。一一请已，转位献汤了，送归客位，两班领众作贺，次第巡寮。草饭特为汤、库司特为汤、药石，进退两班礼同。唯天童诸庄，古式不坠，监收无人已，望望畏之。每年至再和会，加礼敦请，特为了，至下庄日，山门首钉挂，讲茶汤礼，鸣楼钟集众，门送上轿，至今遗风在焉。”《禅林宝训》云：“晦堂一日见黄龙有不豫之色，因逆问之，黄龙曰：‘监收未得人。’晦堂遂荐感副寺。黄龙曰：‘感尚暴，恐为小人所谋。’晦堂曰：‘化侍者稍廉谨。’黄龙谓：‘化虽廉谨，不若秀藏主有量而忠。’灵源尝问晦堂：‘黄龙用一监收，何过虑如此？’晦堂曰：‘有国有家者，未尝不本此？岂特黄龙为然，先圣亦曾戒之。’”又云：“演祖自海会迁东山，太平佛鑒省觐。祖问佛鑒：‘舒州熟否？’对曰：‘熟。’祖曰：‘太平熟否？’对曰：‘熟。’祖曰：‘诸庄共收稻多少？’佛鑒筹虑间，祖正色厉声曰：‘汝滥为一寺之主，事无巨细，悉要究心，常住岁计，一众所系，汝犹罔知，其他细务，不言可见。’”《五祖演禅师录》：“谢监收上堂云：‘人之性命事，第一须是○。欲得成此○，先须防于○。若是真○人，○○。’”按《大慧普说》，稻稻盗道道道六字。
        </desc>
    </Doc>
    <Doc>
        <title>监寺</title>
        <desc>
            《释氏要览》云：“《会要》云：‘监者，总领之称。所以不称寺院主者，盖推尊长老。’”又见〈主事〉处。云：“夫言监者，盖总领之义耳。”《祖庭事苑》云：“《僧史》曰：‘知事三纲者，若网罟之巨绳，提之则百目正矣。详其寺主，起于东汉白马也。寺既爰处，人必主之。于时虽无寺主之名，而有知事之者。至东晋以来，此职方盛。’今吾禅门有内外知事，以监寺为首者，盖相沿袭而然也。《大集》等经云：‘僧物难掌，佛法无主，我听二种人掌三宝物：一、阿罗汉；二、须陀洹。所以尔者，诸余比丘皆不具足，心不平等，不令是人为知事也。更复二种：一、能持净戒，识知业报者；二、畏后世罪，有诸惭愧者。’今吾禅门必择心通法道而不着诸有，身忘利养者，以掌僧务，此先德之遗意也。”云：“慈明自南源徙道吾、石霜，师皆佐之，总院事。依之虽久，然未有省发。每咨参，明曰：‘库司事繁，且去。’他日又问，明语如前。或谓曰：‘监寺异时儿孙遍天下去，何用忙为？’”《禅林宝训》云：“雪堂曰：高庵住云居，普云圆为首座，一村僧为书记，白杨顺为藏主，通乌头为知客，贤真牧为维那，华侄为副寺，用侄为监寺，皆是有德业者。用侄寻常廉约，不点常住油，华侄因戏之曰：‘异时做长老，须是鼻孔端正始得，岂可以此为得耶？’用侄不对。用侄处己虽俭，与人甚丰，接纳四来，略无倦色。高庵一日见之曰：‘监寺用心固难得，更须照管常住，勿令疏失。’用侄曰：‘在某失为小过，在和尚尊贤待士，海纳山容，不问细微，诚为大德。’高庵笑而已。故丛林有‘用大碗’之称。”大碗义，见〈都寺〉处。
        </desc>
    </Doc>
    <Doc>
        <title>监院</title>
        <desc>
            监寺，古称监院。《禅苑清规》云：“监院一职，总领院门诸事，如官中应副及参辞谢贺，僧集行香，相看施主，吉兇庆吊，借货往还，院门岁计，钱谷有无，支收出入，準备逐年受用斋料米麦等，及时收买。并造酱醋，须依时节。及打油变磨等，亦当经心。众僧斋粥，常运胜心。管待四来，不宜轻易。如冬斋、年斋、解夏斋、结夏斋、炙茄会、端午、七夕、重九、开炉、闭炉、腊八、二月半是，如上斋会，若监院有力，自合营辨，如力所不及，即请人勾当。如院门小事，及寻常事例，即一面处置。如事体稍大，及体面生创，即知事、头首同共商量，然后稟住持人行之。自住持人以下，如有不合规矩，不顺人情，大小诸事并合宛转开陈，不得缄默不言，亦不得言语粗暴。”《敕修清规》云：“古规惟设监院，后因寺广众多，添都寺以总庶务。”详于〈都寺〉处。又〈两序进退〉云：“知事，古规只列监院、维那、典座、直岁、库头五员而已。”见〈单寮〉处。云：“固宜乘时适变，毕力毗赞，不可须臾有倦色。异日他时，因缘会遇，皆归于己。先佛所说，岂可妄言？”慈觉〈龟镜文〉云：“荷负众僧，故有监院。”又云：“外遵法令，内守规绳，所以报监院也。”又云：“容众之量不宽，爱众之心不厚，非监院所以护众也。”又云：“意轻王法，不顾丛林，非所以报监院也。”《碧巖录》有则监院丙丁童子来求火因缘。
        </desc>
    </Doc>
    <Doc>
        <title>监斋使者</title>
        <desc>
            监护僧食之神也。大清僧寺称监斋菩萨。云：“袁秀才逊，戏舞跳梁，好为儿态，有时箕踞龛中，以靛涂面，令厨人致敬曰：此洪山大圣监斋也。”注：寺厨至今奉洪山大圣监斋，青面朱发。云：“咦！，以此三法为三昧，无量无边世不会。我今修供佛众生，万圣千贤悉同共，摩诃般若味真如，十波罗蜜同受用。大家着力要精专，一粒微尘不许动。为报龙天并八部，莫入厨中干打哄。监斋使者在眼前，守护普庵无罅缝。针劄不入起馨香，十八元来佛不共。”云：“奥者，宰一寺之封疆；灶者，典众人之喉舌。威灵有正，正直无私云云。法轮当运，食轮为先，欲令香积之充余，须藉神祇之匡护云云。伏愿晨炊夕爨，无徙薪曲突之忧；斋鼓粥鱼，有法喜禅悦之味。”
        </desc>
    </Doc>
    <Doc>
        <title>监作</title>
        <desc>
            忠曰：“监作隶修造局，监作头者，盖人力之上首。”云：“监作，差拨人力。”忠曰：“旧解训监作为古乃加宇倍，即兄部也，盖非当训也。监作头者，是人力之上首，故为此训矣。已言差拨人力，则其上首可知。”忠曰：“中云：‘作下寮参拜，声喏讽经。止此’作下寮，盖亦监作也。”
        </desc>
    </Doc>
    <Doc>
        <title>监作行者</title>
        <desc>忠曰：“名义见前〈监作〉处。盖即监作也。”云：“第四通，人力入浴，监作行者、知事居末浴。”又〈〉云：“库司预分付监作行者办柴化亡。”</desc>
    </Doc>
    <Doc>
        <title>笺香</title>
        <desc>云：“龛内满安笺香。”忠曰：“恐讹线香。”</desc>
    </Doc>
    <Doc>
        <title>犍椎</title>
        <desc>
            云：“《十诵律》云：‘以僧坊中无人知时打楗椎，乃至众乱时，无人弹压等，佛令立维那。’”忠曰：“须知丛林鸣器，维那掌之。”《玄应经音义》云：“犍椎，直追切，经中或作犍迟。案梵本臂咤犍椎，臂咤此云打，犍椎此云所打之木，或檀或桐，此无正翻，以彼无钟磬故也。但椎、稚相滥，所以为误已久也。”《释氏要览》云：“《五分律》云：‘随有瓦木铜铁鸣者，皆名犍稚。’《经音疏》云：‘犍，虔音；稚，直利切，此云击木声。’《五分》：‘比丘问：以何木作犍稚？佛言：除漆树，余木鸣者，听作。’《智论》云：‘迦叶于须弥山顶挝铜犍稚。’《增一经》云阿难升讲堂击犍稚者，此名如来信鼓也。今详律，但是钟、磬、石板、木板、木鱼、砧槌，有声能集众者，皆名犍稚也。”《业疏》云：“犍槌者，梵本《声论》云犍巨寒切。地，此云磬，亦曰钟也，乃金石二物耳。故《五分》云：随鸣者作之，意取闻声来集，召僧法也。”云：“出要律仪引声论翻犍巨寒反。稚，音地。此名磬也，亦名为钟。”《资持记》云：“若诸律论，并作犍槌，或作犍椎，如字而呼，乃是梵言讹转，唯独《声论》正其音耳，今须音槌为地。又《羯磨疏》中直云犍地，未见稚字呼为地也。后世无知，因兹一误。至于钞文前后以及一宗祖教，凡犍槌字，并改为稚，直呼为地。请寻古本写钞及大藏经律考之，方知其谬。但以稚、椎相滥，容致妄改，今须依律论并作犍槌。至呼召时，自从《声论》。或作椎亦尔，世有不识若準《尼钞》云：‘西传云，时至应臂咤犍槌。臂咤，此云打；犍槌，此云所打之木，或用檀桐木等。彼无钟磬，故多打木集人。’此则与今全乖，不可和会，且依《钞疏》，钟磬翻之谓金石二物也。应法师《经音义》，大同《尼钞》。然祗桓图中多明钟磬，而云彼无者，或恐少耳。《音义》又云：旧经云犍迟，亦梵言讹转，宜作稚，直致反。明知稚字不呼为地，此迷久矣，故为辨之。”《正字通》云：“椎，俗作槌、锤。”忠曰：“元照意，须字从草木之木，而其音地也。”《大比丘三千威仪》云：“揵稚有五事：一者常会时；二者旦食时；三者昼饭时；四者暮投槃时；五者一切无常。复有七法：一者县官；二者大火；三者大水；四者盗贼；五者会沙弥；六者会优婆塞；七者呼私儿。当复知十二时揵椎：常会时，先从小起，稍至大，大下击二十，稍小二十一下，小小十下，复大三下；旦食大下八；昼食一通；投槃亦一通；无常者，随视时；县官、水火、盗贼亦随时；会沙弥三下；会优婆塞二下；呼私儿一下。持一通，至比丘揵稚无后音。”《教乘法数》图，五事七法：七法易知，今略之。一、常会时：说四羯磨，讲法等集，五十四下谓之一通。二、旦食时：八下，即小食时也。三、昼食时：同上一通，即中食时。四、暮投盘时：同上一通，如今昏钟。投盘，疑是五、无常：多少随时，谓人临终闻钟声生善。《马鸣菩萨传》云：“比丘鸣揵椎，外道即问：‘今日何故打此木耶？’”
        </desc>
    </Doc>
    <Doc>
        <title>煎点</title>
        <desc>
            云：“若法嗣到寺煎点，令带行知事到库司会计营辨合用钱物送纳。”又〈游方参请〉云：“参头云：‘某等重承煎点，特此拜谢。’”又〈方丈特为新挂搭茶〉云：“特为人谢茶云：‘某等此日重蒙煎点，特此拜谢。’”忠曰：“煎点者，谓煎熬煎熟食物，以点于心也。”《正字通》云：“煎，音笺，熬也。《方言》：‘有汁而干之曰煎。’今俗凡以水煮物亦曰煎。”旧说曰：“煎点者，但是谓点煎茶也。然日本以点心为煎点，非也。纵有点心，亦以茶为本。谓若请人进唯茶，则太简，故先进点心，次进茶矣。点心本为茶，故称点心为煎点，失辞。”云：“新到相见，茶汤而已，更不煎点。”详〈米汤〉处。忠曰：“凡进茶汤时，可有煎食、果糍等之供，吃毕，方进茶汤矣。茶汤外，别有煎点，以〈芙蓉章〉可为证焉。故旧说言但点煎茶为煎点者，非也。”
        </desc>
    </Doc>
    <Doc>
        <title>煎点牌</title>
        <desc>云：“法嗣令客头请两序、单寮、诸寮，挂煎点牌。”</desc>
    </Doc>
    <Doc>
        <title>拣话</title>
        <desc>
            《五位显诀》中有别拣语是也。云：“师有时云：‘大凡参学佛法，未必学问话是参学，未必学拣话是参学，未必学代语是参学，未必学别语是参学，未必学捻破经论中奇特言语是参学，未必捻破诸祖师奇特言语是参学。若也于如是等参学，任你七通八达，于佛法中傥无个实见处，唤作干慧之徒。’”
        </desc>
    </Doc>
    <Doc>
        <title>检子</title>
        <desc>云：“凡上堂及法语，当随即编录，预呈检子，臻志书写。”《正字通》云：“检，程式。今俗谓文书藁为检子。”</desc>
    </Doc>
    <Doc>
        <title>见管钞</title>
        <desc>
            忠曰：“现前所有钱财也。”云：“除支外，见管无。”云：“浙东提举朱熹言，熹请于府，得常平米六百石赈货，夏受粟于仓，冬则加二计息以偿。凡十有四年，得息米以元数六百石还府，见管米三千一百石以为社仓。”《癸辛杂识》云：“是岁积两年租米未粜，见管五六十石。”
        </desc>
    </Doc>
    <Doc>
        <title>建盏</title>
        <desc>
            忠曰：“中华建安所造茶盏，此方学制者皆亦名建盏。”宋蔡襄《茶录》云：“茶色白，宜黑盏。建安所造者，绀黑，纹如兔毫，其柸微厚，熁之，久热难冷，最为要用。出他处者，或薄或色紫皆不及也。其青白盏，斗试自不用。”云：“提起玻璃已再三，分明垂钓在深潭。舌头若具通方眼，一啜方回苦口甘。”
        </desc>
    </Doc>
    <Doc>
        <title>渐写</title>
        <desc>
            以数日书《法华》也。云：“同音诵持秘密伽陁，并其顿书、渐书《妙法华经》云云。”愚中及禅师《丱余集》：“开光禅门拈香云：‘沼田居住某，预为先考某大祥忌辰追荐，渐写《法华经》二部。’”
        </desc>
    </Doc>
    <Doc>
        <title/>
        <desc>
            忠曰：“，即第二鐼子；，第三鐼子。见〈鐼子〉处。”《杂阿含经》云：“譬如一器，有一处人名为揵茨，有名钵，有名匕匕罗，有名遮留，有名毗悉多，有名婆阇那，有名萨牢，如彼彼所知，我亦如是说。”《音释》云：“揵茨，《母论》译为浅铁钵，今呼为鐼子是也。揵，巨言切；茨，才资切。”《四分律》云：“欲分粥，不知何器分。佛言：‘，若小钵，若次钵，若杓作分。’”又《四分律》云：“乞食比丘得饭、干饭、麨等，并着一处。佛言：‘不应尔杂着一处。若是一，应以物隔。若树叶皮，，若次钵，若小钵，麨应手巾裹。’”《出要律仪》云：“，为助食器。”《毗奈耶》云：“，浅铁钵也。”《翻译名义集》云：“，音虔咨。《母论》译为浅铁钵，或作揵茨、建镃，并梵音轻重。”
        </desc>
    </Doc>
    <Doc>
        <title>江湖</title>
        <desc>
            云：“或乡人，或江湖举咒。”又〈〉：“蒙堂次有江湖。”云：“泉涸，鱼相与处于陆，相呴以湿，相濡以沫，不如相忘于江湖。”忠曰：“江湖，二水名也。。今言江湖者，江外湖边，本是隐沦士所处，如《莲社高贤传》周续之曰‘心驰魏阙者，以江湖为桎梏’，骆宾王序曰‘廊庙与江湖齐致’，范希文记曰‘既而动星象归江湖’是也。故禅士之散处名山大剎之外，江上湖边，此为江湖人。或不出世为名山大剎住持者，聚会在一处，亦为江湖众也。然相传以江西马祖、湖南石头，往来憧憧，为解此说，浸染学家肺肠，可浣濯之难矣。此方禅林江湖疏题名，曰平沙某、远浦某等，亦足粗知其字义。如云：‘江西主大寂，湖南主石头，往来憧憧，并凑二大士之门矣。止此’则二祖师之法席盛昌，非今隐沦义也。”又见〈〉处。
        </desc>
    </Doc>
    <Doc>
        <title>江湖疏</title>
        <desc>
            忠曰：“江湖上禅剎人，制新命入寺疏也。”见〈山门疏〉处。有东江湖、西江湖二疏。云：“首座宣山门疏，行者两人扛疏，住持在椅；其余疏，以次头首宣读。道旧疏，书记；诸山疏，后堂；东江湖、西江湖疏，东西藏主宣之。但道旧、同门等疏，头首出众，向法座立定读之，盖无可宣扬位也。”忠曰：“江湖者，江外湖边蕞剎也。凡禅剎、名山大剎之外者，称江湖矣。然旧说援江西马祖、湖南石头，学者憧憧往来之说，实无交涉。如今此方江湖疏题名衔，曰平沙某甲、远浦某乙等，是足粗知江湖义。《庄子》云：‘鱼相忘于江湖。’《莲社高贤传》云：‘周续之曰：心驰魏阙者，以江湖为柣梏。’云：‘寄通灵台之下，遗迹江湖之上。止此’此等江湖，其义相通。”又见〈〉处。
        </desc>
    </Doc>
    <Doc>
        <title>江湖友社疏</title>
        <desc>相国寺香渚和尚告忠曰：“江湖疏外，复有江湖友社疏，但新命杰出人而敢当之，非寻常用之。”《居顶圆庵集》有青远禅师住昌国普慈友社疏。又有应中法师住延庆禅林友社疏。盖今为教家发，故有禅林目也。</desc>
    </Doc>
    <Doc>
        <title>姜头</title>
        <desc>云：“师问僧：‘久向疏山姜头，莫便是否？’无对。法眼代云：‘向重和尚日久。’”</desc>
    </Doc>
    <Doc>
        <title>将军拈香</title>
        <desc>
            忠曰：“日本禅林开堂祝圣香次，必有为将军拈香。”《约翁俭禅师建长录》：“祝圣香次，拈香云：‘此一瓣香，爇向炉中，奉为征夷大将军增崇禄算，伏愿华夷一致，车书混同，八埏风清，四海浪静。’”《镜堂圆禅师圆觉录》：“征夷大将军香云：‘伏愿寿山高耸，福海渊深，永佐圣明，长居禄位。’”
        </desc>
    </Doc>
    <Doc>
        <title>将息寮</title>
        <desc>
            盖亦是延寿堂也。云：“师因去将息寮看病僧，僧乃问曰：‘和尚！四大本空，病从何来？’师曰：‘从阇黎问处来。’僧喘气，又问曰：‘不问时如何？’师曰：‘撒手卧长空。’僧曰：‘！’便脱去。”
        </desc>
    </Doc>
    <Doc>
        <title>蒋簿粥</title>
        <desc>云：“梁王至建康。王诣寺，问曰：‘衲子所谓蒋簿粥者，何也？’师曰：‘将谓殿下忘却。’王曰：‘衲子所谓三只袜者，何也？’师曰：‘国内山川都踏遍，今朝亲到帝王家。’”</desc>
    </Doc>
    <Doc>
        <title>降重</title>
        <desc>
            云：“请客侍者具状诣客位，稟云：‘方丈拜请和尚今晚就寝堂特为献汤，伏望慈悲降重。’”旧说曰：“请和尚则言降重，请首座则言光降，盖分尊卑也。”忠曰：“按库司头首特为新挂搭茶云：‘众慈同垂降重。’《敕修》。故降重语不局请和尚也。”《品字笺》云：“重，物之不轻者也。又慎重、厚重、迟重、持重，皆不轻举妄动之意。《论语》：‘君子不重则不威。’”
        </desc>
    </Doc>
    <Doc>
        <title>酱头</title>
        <desc>《禅苑清规》有酱头名。见〈般若头〉处。</desc>
    </Doc>
    <Doc>
        <title/>
        <desc>忠曰：“相共交参，取与物也。”云：“堂司行者收香钱足，交侍者纳方丈。”又云：“侍者付大香一片与参头，交副参收。”</desc>
    </Doc>
    <Doc>
        <title>交承</title>
        <desc>
            交代亦曰交承。承，继也。《康熙字典》云：“承，继也。：‘如松柏之茂，无不尔或承。’《疏》：‘新故相承，无雕落也。’”云：“先与东寺交承于凤城南畔。”《虚堂愚禅师录》有芝峰交承惠茶偈。官人交代亦曰交承。《鲁应龙括异志》云：“当湖酒库有四圣庙，在炊淘之后，立祠以来，阅岁滋久，前后交承，祀之奉之甚谨。每一任初到，则上两幡；既解印，则复两幡，酬神之庇，以为定例。”
        </desc>
    </Doc>
    <Doc>
        <title>交代</title>
        <desc>新职者与旧职者相代也。《困学纪闻》云：“交代，出〈盖宽饶传〉。”云：“与旧人交代，互转身，对触礼一拜，送旧人出。”</desc>
    </Doc>
    <Doc>
        <title>交点</title>
        <desc>忠曰：“相共交参点检也。”云：“交点本寮什物。”又〈圣僧侍者〉云：“朝夕交点被位，中夜剔灯。”忠曰：“寮主共副寮点捡，圣僧侍者共被位主点捡，故云交点也。”</desc>
    </Doc>
    <Doc>
        <title>交割</title>
        <desc>
            云：“交割砧基什物。”又〈退院〉云：“方丈什物点对交割，具单目一样两本，住持、两序勤旧佥押，用寺记印。”又〈寮舍交割什物〉云：“库司当置总簿，具写诸寮什物，住持知事佥定，仍分置小簿，付诸寮两相对同，新旧相沿交割。”忠曰：“新旧人相共交参故言交，分割公私之物故言割。凡常住寮舍，迁居人必有自己用度，而杂公界物及交代与新迁人共对交，分割公器私物也。”旧说曰：“如常住交割，方丈及库司各有簿。如寮舍交割，库司及寮舍各有簿。若簿唯一本，则有改写剽窃之疑。一簿二本置两处，交代时，对同照勘，得无疑焉。”又曰：“交割字，未见据。交者，交考两簿也；割，一一陈列物也。”忠曰：“对勘二簿也，义可尔。以此解交字，非也。割字亦解不得。交割字，余下引证。或不得交义，而妄改校，尤非。”《大慧武库》云：“五祖演和尚，依舒州白云海会端和尚。端令山前作磨头，每被人于端处斗谍是非云云。端咄云：‘急退却！’演云：‘俟某算计了，请人交割云云。’”《战国策》曰：“苏子说齐闵王曰：‘明于诸侯之故，察于地形之理者，不约亲，不相质质子而固，不趋而疾，众事而不反，众事犹其事。交割而不相憎，交言彼此割地。俱强而加以亲。’”唐郑还古云：“仲躬移居，牙人云：‘价直契书，一无遗阙，并交割讫。’”云：“分监新官至，则一一交割，然后代还。”《棠阴比事》云：“唐李德裕镇浙西，有甘露寺主僧，诉交割常住物，被前知事僧隐没金若干两。引前数辈为证，递相交付，文籍在焉。新受代者，已伏盗取之罪，未穷破用之所。德裕疑其非实云云。”《三国演义》云：“鲁肃曰：‘前者皇叔有言：公子刘琦若在，荆州暂时居住。今公子去世，必然见还。肃正为此事而来，几时可以交割？’”又云：“孔明欲云长任荆州，设一宴，交割印绶，云长双手来接。”《宋志传》云：“晋主命赵莹、桑维翰等写定文字，拨取十六州，请契丹主差人前去交割。”《桂苑丛谈》云：“太尉朱崖出镇浙右，有甘露知主事者，诉交代得常住什物，被前主事隐用却常住金若干两。引证前数辈皆有递相交割，文字分明，众词皆指以新得替者隐用之。且初上之时，交领既分明，及交割之日，不见其金。鞠成具狱，伏罪昭昭，然未穷破用之所由，或以僧人不拘细行而费之，以是无理可伸，甘之死地。一旦引虑之际，公疑其未尽征，以意揣之。髡人乃具寔以闻曰：‘居寺者，乐于知事，前后主之者，积年已来，空交分两文书，其寔无金。群众以某孤立，不杂辈流，欲乘此挤排之。’因流涕不胜其冤。公乃悯而恻之曰：‘此固非难也。’俯仰之间曰：‘吾得之矣。’乃立从召兜子数乘，命关连僧入对事。咸遣帘子毕，令门不相对，命取黄泥，各令模前后交付下次金样，以凭证据。僧既不知形段，竟模不成。公怒令刻前辈，皆一一伏罪，其所排者，遂获清雪。”杨诚斋云：“嫩日催青出冻荄，小风吹白落疏梅。残冬未放春交割，早有黄峰紫蝶来。”又云：“前夕三更月落时，东风已动万花知。江梅端合先交割，春色如何未探支？只欠梁溪冰柱句，追还和靖暗香诗。张家剩有葱根指，不把琼酥滴一枝。”又〈答刘修武诗〉云：“解道征鸿数字秋，清于雪碗映冰瓯。老来笔底心无毒，交割风光与子休。”
        </desc>
    </Doc>
    <Doc>
        <title>交收</title>
        <desc>云：“同维那交收亡僧唱衣钱。”</desc>
    </Doc>
    <Doc>
        <title>交堂</title>
        <desc>僧堂直堂人交付曰交堂。云：“直堂须自开静后，看守众僧被钵一日。至晚不讽经，不出外，不入寮舍。专此一日，至放参了，名曰交堂，交付圣僧侍者看管。”</desc>
    </Doc>
    <Doc>
        <title>憍陈如</title>
        <desc>
            云：“威音王戒，陈如尊者堂头和尚。”忠曰：“僧堂圣僧用憍陈如，故书戒腊，此为首也。”旧说曰：“天竺僧宝憍陈如为始，释迦法中出家之椎轮也。憍陈如等得度，不用剃刀，佛一呼善来，则须发自落，得具足戒，此名见谛戒。袈裟自在肩，钵盂自在手，威仪具足，不劳造作，此名善来得度矣。其用剃刀落发度僧，以阿难为始。”忠曰：“陈如度僧之始，则腊最高。于释迦法中可知，崇之为僧堂圣僧，无复閑然矣。”《编年通论》云：“天台拾得尝掌供献，于憍陈如像前呵斥之曰：‘小根败种，何为者耶！’寺僧深怪之，不使直供。”忠曰：“盖天台圣僧用憍陈如也。”又见前〈圣僧〉处。云：“上堂云云。老胡四十九年说梦即且止，僧堂里憍陈如上座为你诸人举觉底，还记得么？良久，曰：‘惜取眉毛好。’”
        </desc>
    </Doc>
    <Doc>
        <title>脚絣</title>
        <desc>
            《入众日用》云：“寒月向火，不得炙鞋臭，焙脚絣、衣裳等。”云：“须留装亡衣服、直裰、挂络、内外衣裳、数珠、香合、脚絣、鞋袜、净发巾、收骨绵子等。”《篇海类编》云：“絣，补耕切，音崩，布名。”《祖庭事苑》云：“脚絣，律所谓护腨衣也。《僧祇》云：‘我弟子着三衣，足遮寒苦，若性不忍寒者，弊故衣随意重着。’《五分》云：‘三衣、儭身衣、被衣、雨浴衣、护髀衣、护踝护衣等，皆御寒，故许畜之。’然此衣最为凡下，趣得不破足矣。今见禅人行界细刺，动废时序，而又烦暑如焚，高裙紧礼，自谓雅合禅规，岂知佛为御寒而设？”忠曰：“紧礼之礼，必字讹。”云：“腨，市兖切，音踹。”《正字通》：“俗曰脚肚。”《篇海》云：“腨，又柱兖切，音篆。又胫腨也，足肘也。”忠曰：“腨，和训古武罗。”
        </desc>
    </Doc>
    <Doc>
        <title>脚布</title>
        <desc>
            见〈浴裙〉处。《入众日用》作脚巾。忠曰：“脚布，围肚腰，入浴之具。与《备用清规》云知浴铺脚布者，别物也。见〈〉处。故〈日用轨范〉云：‘以脚布折浴裙内。止此’可知浴众随身者，而非浴主所铺设矣。”忠曰：“此脚布，律称洗裙者。”《毗奈耶杂事》云：“苾刍洗已，湿体披衣。佛言：应畜拭身巾。无巾可得，洗已，片时蹲地，以洗裙拭体，然后披衣。”义净注：“言洗裙者，可用绢布一幅半，长六尺许，横绕腰髁，，更不安带，是西国法也。”
        </desc>
    </Doc>
    <Doc>
        <title>脚布</title>
        <desc>旧说曰：“浴室之阶，铺布而防滑，此云脚布。”与〈服章类〉脚布不同。云：“出面盆、拖鞋、铺脚布。”已下系厕具</desc>
    </Doc>
    <Doc>
        <title>脚凳</title>
        <desc>踏床也。见〈踏床〉处。</desc>
    </Doc>
    <Doc>
        <title>脚踏</title>
        <desc>忠曰：“凳子也。”云：“住持上脚踏，问讯，敛衣趺坐。”已下系行装具。</desc>
    </Doc>
    <Doc>
        <title>脚踏佛事</title>
        <desc>见〈小拈香〉处。</desc>
    </Doc>
    <Doc>
        <title/>
        <desc>
            《字汇》云：“轿，渠妙切，桥去声，肩行之车也。”《品字笺》云：“轿，肩舆也。汉淮南王安谏击闽越，舆轿逾岭。注：今竹舆。〈严助传〉注：服虔曰：‘隘路车也。’”《容斋四笔》云：“《汉书》淮南王安谏武帝伐越书曰：‘舆轿而逾领。’服虔曰：‘轿，音桥，谓隘道舆车也。’臣瓒曰：‘今竹舆车也，江表作竹舆以行。’项昭曰：‘陵绝水曰轿，音旗庙反。’颜师古曰：‘服音瓒说是也，项氏谬矣，此直言以轿过领耳，何云陵绝水乎？旗庙之音，无所依据。’予谓项音轿字是也，而云陵绝水则谬。”
        </desc>
    </Doc>
    <Doc>
        <title>轿从</title>
        <desc>轿番又名轿从。云：“带行侍者、行者、人仆、轿从参拜。”</desc>
    </Doc>
    <Doc>
        <title>轿番</title>
        <desc>
            轿番者，荷舆仆人也。忠曰：“轿，肩舆也。见〈〉处。番，《正字通》云：‘番，符山切，音翻。《广韵》：更递也。《汉纪》：贤良直宿更番。止此’今轿番者，更递抬舆者。”云：“方丈执局及参头领众行者、人仆、轿番以次参拜。”又见〈庄甲〉处。
        </desc>
    </Doc>
    <Doc>
        <title>接待</title>
        <desc>云：“师后归蜀，于水晶宫接待往来茶汤。”《碧巖录》云：“大隋真如和尚，承嗣大安。后归川，先于堋口山路次，煎茶接待往来，凡三年，后方出世，开山住大隋。”</desc>
    </Doc>
    <Doc>
        <title>接官牌</title>
        <desc>
            义堂《日工集》云：“康历二年五月十三日，时义堂住建仁。挂接官牌，奉迎府君。义满公。临期，大小钟鼓皆鸣，余率两班大众出迎三门，钧旆入门，余引自正门入佛殿。府君炷香三拜罢，余送归特榻，乃烧香，归知事班首，与官榻相对而立。行者鸣磬，真珠西堂举唱药师如来，侑艺、正仁二僧和之。维那举大悲咒，余炷香三拜，回向毕，余引君入方丈点心。官伴，管领一人；僧伴，普明国师、东堂兰洲、天龙大清、等持物先、烧香清祖侍者。点心罢，余引君归歇处，道话少顷，鸣鼓上堂，府君特榻，诸山列在座下。钓语、问答、提纲、自叙、谢辞、拈提罢，斋会。会罢，还驾。”
        </desc>
    </Doc>
    <Doc>
        <title>接和尚牌</title>
        <desc>
            云：“住持出久，则知事探伺归期，令堂司挂接和尚牌报众，鸣钟门迎。住持先令传语免之。”旧说曰：“住持外出，经四五日，或十日，归则挂接和尚牌而迎之。”忠曰：“《东渐》曰：‘邻封、江湖尊宿来，则挂接和尚牌。’详〈接住持牌〉处。余谓虽本寺住持，已入院后，外归则亦可挂接和尚牌，但入院时，不可挂接和尚牌耳。”已下略举门迎因缘。云：“师游山归，至门首，首座问：‘和尚甚处去来？’师云：‘游山来。’云：‘到甚么处来？’师云：‘始随芳草去，又逐落花回。’云：‘大似春意。’师云：‘也胜秋露滴芙渠。’”
        </desc>
    </Doc>
    <Doc>
        <title>接尊宿牌</title>
        <desc>云：“尊宿相访，须预挂接尊宿牌，鸣钟集众门迎。彼若尚简，则潜入寺，住持必于寝堂具香烛相接。”义堂和尚曰：“接尊宿牌可书和尚，接住持牌可但言住持也。”忠曰：“即书接尊宿和尚也。”</desc>
    </Doc>
    <Doc>
        <title>街坊化主</title>
        <desc>
            或单言化主，或单言街坊。忠曰：“劝化市廛街坊，索得檀施，以为大众供料者。”古德曰：“《东山外集》多送街坊颂，盖到处若不持师家送偈，则人疑为赝索，故必作颂送之。”《敕修清规》云：“化主，凡安众处，常住租入有限，必藉化主劝化檀越，随力施与，添助供众。其或恒产足用，不必多往，干求取厌也。”慈觉〈龟镜文〉云：“为众僧乞丐，故有街坊化主。”又云：“忖己德行，全缺应供，所以报街坊化主也。”又云：“临财不公，宣力不尽，非街坊化主所以供众也。”又云：“不念修行，安然受供，非所以报街坊化主也。”觉浪大师《尊正规》云：“予尝谓化主是门外知宾，知宾是门里化主。盖法不孤起，仗缘方生，所谓诸法性无常，佛种从缘起。”云：“示众曰：‘山僧行业无取，忝主山门，岂可坐费常住，顿忘先圣付嘱？今者辄敩古人为住持体例，与诸人议定：更不下山，不赴斋，不发化主，唯将本院庄课一岁所得，均作三百六十分，日取一分用之，更不随人添减。可以备饭则作饭，作饭不足则作粥，作粥不足则作米汤。新到相见，茶汤而已，更不煎点，唯置一茶堂，自去取用，务要省缘，专一办道。’”云：“师自洞山如武昌行乞，首谒刘公居士家。居士高行，为时所敬，意所与夺，莫不从之。师时年少，不知其饱参，颇易之。居士云：‘老汉有一问，上人语相契即开疏，如不契，即请却还。’遂问：‘古镜未磨时如何？’师云：‘黑似漆。’士云：‘磨后如何？’师云：‘照天照地。’居士长揖云：‘若恁么，上人且请还洞山。’拂袖入宅。，即还洞山，山问其故，师具言其事，山云：‘你问来，我与你道。’师理前问，山云：‘此去汉阳不远。’师进后语，山云：‘黄鹤楼前鹦鹉洲。’师于言下大悟，机锋不可触。”云：“赤脚走红尘，全身入荒草，本命元辰都失了，掀翻海岳觅无蹤。”云峰悦在大愚为众乞饭。见于〈堂司〉处。天竺亦有化主仪。《付法藏因缘传》云：“于东方国，有族姓子，信乐佛法，出家学道，善能营事，无不成辨。经历多时，便生疲厌，即往尊者忧波鞠所。尊者观察，知此比丘为福未具，故不得道，即令为僧游行教化。受教入城，处处求索。有一长者，见而问之，答言：‘长者！尊者鞠多使我教化，今此城中，谁是笃信？’长者复言：‘慎勿余去，一切所须，当相奉给。’即为辨具。比丘得已，于上座前持食长跪，一切众僧皆为咒愿，咒愿已，竟成阿罗汉。”《杂阿含经》云：“尊者大目犍连言：‘我于路中见一大身众生，以炽然铁鍱以缠其身，衣被床卧悉皆热铁，炎火炽然，食热铁丸，乘虚而行，啼哭号呼。’佛告诸比丘：‘此众生者，过去世于此舍卫国迦叶佛法中出家作比丘，为众僧乞衣食，供僧之余，辄自受用。缘斯罪故，已地狱中受无量苦，地狱余罪，今得此身，续受斯苦。’”
        </desc>
    </Doc>
    <Doc>
        <title>结跏趺坐</title>
        <desc>
            云：“欲坐禅时，于閑静处厚敷坐物，宽系衣带，令威仪齐整，然后结跏趺坐。，。或半跏趺坐亦可，但以左足压右足而已。”《瑜伽师地论》云：“何因缘故结加趺坐？谓正观见五因缘故：一、由身摄敛，速发轻安，如是威仪，顺生轻安，最为胜故；二、由此宴坐，能经久时，如是威仪，不极令身速疲倦故；三、由此宴坐，是不共法，如是威仪，外道他论皆无有故；四、由此宴坐，形相端严，如是威仪，令他见已，极信敬故；五、由此宴坐，佛佛弟子共所开许，如是威仪，一切贤圣同称赞故。正观如是五种因缘，是故应当结加趺坐。”《大毗婆沙论》云：“问：诸威仪中，皆得修善，何故但说结跏趺坐？答：此是贤圣常威仪故。谓过去、未来过殑伽沙数量诸佛及佛弟子皆住此威仪而入定故。复次，如是威仪，顺善品故。谓若行住，身速疲劳；若倚卧时，便增惛睡。惟结跏趺坐，无斯过失，故能修习殊胜善品。复次，如是威仪，违恶法故。谓余威仪顺淫欲等诸不善法，惟结跏坐能违彼故。乃至复次，住此威仪，怖魔军故。谓佛昔于菩提树下结跏趺坐，破二魔军，谓自在天及诸烦恼，故今魔众见此威仪，即便惊恐，多分退散。复次，此是不共外道法故。谓余威仪外道亦有，惟结跏坐外道无故。乃至问：结跏趺坐义何谓耶？答：是相周圆而安坐义。声论者曰：‘，如龙盘结，端坐思惟，是故名为结跏趺坐。’胁尊者言：‘重叠两足，左右交盘，正观境界，名结跏坐。惟此威仪，顺修定故。’大德说曰：‘此是贤圣吉祥坐，故名结跏坐。’”《慧琳经音义》云：“跏趺，上音加，下音夫，皆俗字也，正体作加跗。郑注《仪礼》云：跗，足上也。顾野王云：足面上也。案《金刚顶》及《毗卢遮那》等经，坐法差别非一，今略举二三明四威仪，皆有深意。结跏趺坐，略有二种：一曰吉祥，二曰降魔。凡坐皆先以右趾押左股，后以左趾押右股，此即左押右，手亦左居上，名曰降魔坐。诸禅宗多传此坐。若依持明藏教、瑜伽法门，即传吉祥为上，降魔坐有时而用。其吉祥坐，先以左趾押右股，后以右趾押左股，令二足掌仰于二股之上，手亦右押左，仰安跏趺之上，名为吉祥坐。如来昔在菩提树下成正觉时，身安吉祥之坐，手作降魔之印，是故如来常安此坐，转妙法轮。若依秘密瑜伽，身语意业，举动威仪，无非密印，坐法差别，并须师授。或曰半加，或名贤坐，或象轮王，或住调伏，与此法相应，即授此坐，皆佛密意有所示也。”又《慧琳经音义》云：“结加趺坐，趺音府无反。《三苍》云：‘足，趺也。’郑注《仪礼》云：足上也。案摄持鞋履之处，名为足趺。慧琳云：结加趺坐者，加字，只合单作加。盘结二足，更互以左右足趺，，名结加趺坐。其坐法差别，名目颇多，不可繁说，今且略叙二种坐仪。，，，此名降魔坐，二手亦仰掌，展五指，以左押右，安在怀中。诸禅师多传此坐。是其次也，若依持明藏教，灌顶阿阇梨所传授，即以吉祥坐为上，降魔为次。其吉祥坐者，，，，二手準前展指仰掌，以右押左，此名吉祥坐。于一切坐法之中，此最为上。如来成正觉时，身安吉祥之坐，左手指地，作降魔之印。若修行人能常习此坐，具足百福庄严之相，能与一切三昧相应，名为最胜也。”《止观辅行》云：“结跏者，先左后右，。《大论》第九：‘问云：有多坐法，何故但令跏趺坐耶？答：最安稳故；摄持手足，心不散故；魔王怖故。故偈云：得道惭愧人，安坐若龙蟠，见画跏趺坐，魔王亦惊怖。不同俗坐及异外道翘立等也。’字书云：‘跏趺者，大坐也。’故知此方未晓坐法，但云大坐。今佛法坐，其相如结，二趺相加，故云结跏。”《释氏要览》云：“结加趺坐，《毗婆沙论》云：‘是相圆满安坐义。声论云：，如龙盘结。胁尊者云：是吉祥坐。’《念诵经》云：‘全加趺，是如来坐；半加趺，是菩萨坐。’”《智度论》云：“问曰：多有坐法，佛何以故唯用结跏趺坐？答曰：诸坐法中，结跏趺坐最安隐，不疲极，此是坐禅人坐法，摄持手足，心亦不散，又于一切四种身仪中，最安隐；此是禅坐，取道法坐，魔王见之，其心忧怖。如此坐者，出家人法，在林树下结跏趺坐，众人见之，皆大欢喜，知此道人必当取道。如偈说：若结跏趺坐，身安入三昧，威德人敬仰，如日照天下。除睡懒覆心，身轻不疲懈，觉悟亦轻便，安坐如龙蟠。见画跏趺坐，魔王亦愁怖，何况入道人，安坐不倾动。以是故，结跏趺坐。复次，佛教弟子应如是坐。有外道辈，或常翘足求道，或常立，或荷足，如是狂狷，心没邪海，形不安隐。以是故，佛教弟子结跏趺直身坐。何以故？直身心易正故，其身直坐，则心不懒；端心正意，系念在前，若心驰散，摄之令还；欲入三昧故，种种驰念皆亦摄之，如此系念，入三昧王三昧。”《萨婆多毗尼毗婆沙》云：“结跏趺坐，为正身故，所以正身，为正心故，是正于心，必先正身；又云九十六种外道，皆不结跏趺坐，欲异外道故，为此坐法；又云欲止睡眠故；又云欲生前人信敬心故，如一时有异国来罚罽宾，入其界内，见诸比丘在山林树下结跏趺坐，正身正意，即生信敬，寻归本国；又云佛坐道树时，结跏趺坐，利根辟支佛亦结跏趺坐。以是诸缘故，结跏趺坐。”《供养次第法不可思议疏》云：“跏趺坐者，凡坐法，圣善之寺三藏和上边面受，，，名为莲华坐。，名为吉祥坐也。别此坐者，非圣坐也。若欲求菩提，学佛坐为得。”又云：“莲华座者，结跏坐，，。吉祥坐者，，亦言半跏坐是也。”忠曰：“《不思议》所谓莲华坐者，《慧琳》所谓吉祥坐也。《不思议》所谓吉祥坐者，半跏趺坐，而又异于《禅苑》坐法。余谓《禅苑》是降魔之半跏，以左压右故。《不思议》是吉祥之半跏，。”
        </desc>
    </Doc>
    <Doc>
        <title>结算</title>
        <desc>云：“或十日一次结算，谓之旬单。”</desc>
    </Doc>
    <Doc>
        <title>结夏</title>
        <desc>
            忠曰：“结夏安居之制也，又名结制。”又见〈〉处。云：“行脚人欲就处所结夏，须于半月前挂搭，所贵茶汤人事不至仓卒。”《中峰杂录》：“示众云：‘若以至理言之，最初发心向道时，此夏已曾结了也。十二时中看个所参底无义味话头，未即决了，便是坐夏时三十年、二十年，推到神消识尽，冷地里忽尔猛省得着，便是解夏之时，自恣之日岂以区区九十日为限哉？’”
        </desc>
    </Doc>
    <Doc>
        <title>结缘讽经</title>
        <desc>云：“或乡人，或江湖举咒。”解者曰：“结缘讽经也。”</desc>
    </Doc>
    <Doc>
        <title>结制</title>
        <desc>结安居之制也。见〈安居〉处。结制礼仪，如《敕修清规》。</desc>
    </Doc>
    <Doc>
        <title>结座</title>
        <desc>
            旧说曰：“结座有二种：一、举古拈提名结座，此是提纲之后有叙谢，遂以举古结一会也；二、提纲语尾直为结座语，此是无叙谢拈古，故以此结说法也。”已下略录举古拈提名结座者。云：“提纲叙谢，委曲详尽，然后举古结座。”又〈受请升座〉云：“登座，提纲、叙谢、结座。”又〈开堂祝寿〉云：“住持垂语、问答、提纲、叙谢、结座。”《大鑒清规》云：“提纲、自叙、叙谢、拈提、结座。”已下略录提纲尾有结座语者。《保宁勇禅师录》在蒋山受疏上堂，提纲毕，乃云：“炉冶钳锤枉用工，吹毛何必在磨砻？灵光昨夜辉牛斗，坐致升平宇宙中。久立。止此”是结座语也。《北涧简禅师净慈录》朝廷供罗汉，祷雨、禳火、祈江，结座有八句偈。《希叟昙禅师开善录》郡王忌提纲毕，云：“结座：亲随弥勒下长汀，一字王书奉化名。辅国功成归内院，子孙恩被锦衣荣。”《断桥伦禅师国清录》，入寺次日，为太师越国公上堂提纲毕，结座有七言四句偈。《如净和尚清凉录》，入寺上堂提纲毕，结座云：“复举：‘三圣道：逢人则便出，出则不为人。兴化道：我逢人则不出，出则便为人。’此两则公案，验尽衲僧，难为着眼。忽被我大檀越建康府主等閑觑破，举似清凉，可谓龙吟云起，虎啸风生，未免借尚书鼻孔为丛林出气。有个口号举似诸人：一举首登龙虎榜，太平亲到凤凰池，全生全杀超言象，更透机先向上机。止此”此结座举古又有颂。《明极俊禅师建长录》入寺上堂，提纲毕，结座云：“法流东去，觉花开浩劫之英；道自西来，慧辩泻银河之碧。铁网罥出，珊瑚万树春；金锤敲出，凤凰五色髓。纵说横说，无是不是，三世诸佛没觜，六代祖师没觜，天下老和尚没觜，须弥峰顶浪滔天，大洋海底塳尘起。”《宗峰超禅师大德录》，入寺上堂，提纲后，复云：“昔日世尊云云。”此结座也。已下略录普说、小参之结座。《无学元禅师录》长乐庆赞普说终，有结座五言长篇偈。《中巖月禅师建长录》入寺当晚小参，提纲后，结座云：“生缘抛离十三霜，威加海内归故乡，溪谷山川总依旧，殿堂楼阁转昌昌。久立。”
        </desc>
    </Doc>
    <Doc>
        <title>解夏</title>
        <desc>解夏，安居之制也，又名解制。云：“七月十四日晚，念诵、煎汤。来日升堂，人事、巡寮、煎点并同结夏之仪。”</desc>
    </Doc>
    <Doc>
        <title>戒尺</title>
        <desc>
            云：“设戒师座几，与住持分手，几上安香烛、手炉、戒尺。”云：“几上安香烛、花瓶、戒尺。”忠曰：“两小木，一仰一俯，仰者在下，稍大，把上者，拟下者，击而鸣之，受戒专用之，故得戒尺之称。余得古德受戒之具，其戒尺在下者，长七寸六分，厚六分，阔一寸一分余，下面四边有缕面；在上者长七寸四分，厚五分余，阔一寸，上面四边有缕面。上木正中竖安木钮，钮长二寸五分，高七分，把钮击之。”
        </desc>
    </Doc>
    <Doc>
        <title>戒刀</title>
        <desc>
            云：“《僧史略》云：‘戒刀皆是道具。’表断一切恶故。”《僧史略》云：“及持澡罐、漉囊、锡杖、戒刀、斧子、针筒，此皆为道具也。”《释氏要览》云：“戒刀，按律许蓄月头刀子，为割衣故。今比丘蓄刀名戒者，盖佛不许斫截一切草木，坏鬼神村故。草木尚戒，况其它也？”《祖庭事苑》云：“戒刀，《根本杂事》云：‘佛在室罗伐城，苾刍欲裁三衣，便以手裂，衣财损坏。佛言：可刀子裁。六众便以杂宝饰之，加以太长。佛制：不听，此是大刀，不是刀子，汝等应知有三种刀子，谓大、中、小。大者可长六指，小者四指，二内名中。其状有二：一如鸟羽曲，二似鸡翎，不应尖直。’”《五分律》云：“诸比丘无刀，用竹芦片割衣衣坏。佛言：‘听畜割截物刀。’诸比丘便作大刀，贼来得以害比丘。佛言：‘不听作大刀，犯者突吉罗。听长一指，一边作刃，以木作柄，除漆树。’”《梵网经》十八物中有刀子。见〈杨枝〉处。《古迹记》云：“刀子割甲。”云：“《毗尼母》：‘听畜刀子六种，一用割皮、剪甲、破疮、裁衣、割衣上毛缕，六用净果，乃至食时种种须故。’”颂云：“恶钳锤下翻身，未必锋芒发露。不惟斩得猫儿，也解杀佛杀祖。”
        </desc>
    </Doc>
    <Doc>
        <title>戒腊</title>
        <desc>
            同法腊。忠曰：“自受具足戒，同大僧归僧堂办道，安居满而受法岁。故凡为僧者，从此年数去，言戒腊几多，或言坐几夏也。”旧说曰：“古者以安居禁足数几腊，僧传所谓世寿若干，法腊若干是也。今时不必然，但自剃度年数为几腊而已。”忠曰：“从为僧数夏腊亦有例证，如云峰悦禅师七岁剃度，《佛祖通载》书云：‘住世六十六年，为僧五十九夏。止此’岂七岁非年满而受具耶？”
        </desc>
    </Doc>
    <Doc>
        <title>戒腊簿</title>
        <desc>旧说曰：“戒腊簿者，小僧籍也。”云：“或有他缘，或暂假出入，将戒腊簿、假簿、堂司须知簿，亲送过客司，令摄之。”又〈谢挂搭〉云：“侍者先期取堂司戒腊簿检看，新挂搭戒腊在上者一人为参头。”
        </desc>
    </Doc>
    <Doc>
        <title>戒腊茶</title>
        <desc>见〈入寮茶〉处。忠曰：“寮元依众戒腊，自上位次第请于众寮点茶。盖众多，不可一时讲，故逐日行之也。”</desc>
    </Doc>
    <Doc>
        <title>戒腊牌</title>
        <desc>
            云：“堂司、侍司、众寮，预依戒腊写造，至十四日午后，堂司牌列僧堂前上间，侍司牌列法堂下间，众寮牌列寮内，各备香几炉烛供养。大众各炷香展拜毕，仍各收牌挂起。”又见〈楞严图〉、〈经柜图〉处。旧说曰：“如蒙堂勤旧，则位不依戒次，但侍者以戒腊为次第矣。又蒙堂中勤旧者，不上戒腊牌也。”永平道元禅师戒腊牌式云：草单是也。禅师戒腊牌式
        </desc>
    </Doc>
    <Doc>
        <title>戒师</title>
        <desc>为沙弥授戒品者。云：“戒师用净瓶灌顶，以指滴水于顶上，执刀剃头。乃至秉炉请三宝受戒。”</desc>
    </Doc>
    <Doc>
        <title>界尺</title>
        <desc>
            忠曰：“界尺，文具，以画界罫线，兼镇纸幅，与戒尺不同。戒尺，见〈呗器类〉。”《禅林类聚》云：“梁武帝请傅大士讲经，大士升座，以界尺挥案一下，便下座，帝愕然。志公问帝云：‘陛下会不？’帝云：‘不会。’志云：‘大士讲经竟。’”《联灯会要》但作尺，是界尺，可依《类聚》而知也。《幻住庵清规》言尺，戒尺也，见〈呗器类〉。云：“恶圆曲，尚方正，直而刚，重以填。”《辍耕录》裱背十三科之一曰：“界尺裁版桿帖。”云：“赵光逢，字延吉，在唐以文行知名，时人称其方直温润，谓之玉界尺。”云：“尺以镇纸，锥以刺书。”图
        </desc>
    </Doc>
    <Doc>
        <title>诫罚</title>
        <desc>云：“或有过者，主事示以拄杖，焚其衣钵，谓之诫罚。”</desc>
    </Doc>
    <Doc>
        <title>借香问讯</title>
        <desc>
            揖班上香，有借住持香者，即先向住持问讯，此为借香问讯。烧香了，复向住持问讯，此为谢香问讯。云：“两序相朝而出，转身问讯住持，谓之借香，然后上香。若圣节、佛祖、嗣法师忌，无借香问讯。”详〈〉处。云：“三佛、初祖、百丈、临济、开山、嗣法师，无借香问讯。其余前住忌，则两班人人借住持香合内香烧之，故先问讯住持借香，又回身问讯，谢住持也。”又〈诸祖忌〉云：“维那揖两班烧香，借香问讯，先问讯住持，转身烧香问讯了，又问讯住持，归位。”云：“维那出班烧香，倚卓左边向主人问讯，请主人烧香。侍者开香合，分香于函盖置。两班一位出班，进前问讯主人，转身问讯土地烧香；又转身问讯主人，还位。诸位皆如此。”
        </desc>
    </Doc>
    <Doc>
        <title>金刚经</title>
        <desc>
            忠曰：“禅家专诵此经，弘忍、慧能二大师有劝奖语。又依慧能初闻诵此经，心即开悟。又忍大师为说此经，至‘应无所住而生其心’，慧能言下大悟一切万法不离自性，如《坛经》说。”云：“见一客诵经，慧能一闻经语，心即开悟，遂问客：‘诵何经？’客曰：‘《金刚经》。’复问：‘从何所来，持此经典？’客云：‘我从蕲州黄梅县东禅寺来，其寺是五祖忍大师在彼主化，门人一千有余，我到彼中礼拜，听受此经。大师常劝僧俗但持《金刚经》，即自见性，直了成佛。’”又〈般若品〉云：“善知识！若欲入甚深法界及般若三昧者，须修般若行，持诵《金刚般若经》，即得见性。当知此经功德，无量无边，经中分明赞叹，莫能具说。”
        </desc>
    </Doc>
    <Doc>
        <title>金刚无量寿佛</title>
        <desc>
            忠曰：“祝圣回向，略三宝，有金刚无量寿佛。无量寿者，阿弥陁翻名。盖今祝天子寿考，故特举此佛名，以充佛宝焉。金刚者，坚固义，所以祷皇基巩固也。又有《佛说一切如来金刚寿命陁罗尼经》，不空译。今祝圣回向，无量寿上蒙‘金刚’二字，或取此等文乎。”
        </desc>
    </Doc>
    <Doc>
        <title>津送</title>
        <desc>
            送亡曰津送。云：“遗戒：一切佛事并免，但举无常偈，同亡僧津送。”云：“其余袈裟钵盂并种种行李，抄劄既定，待出龛日，估唱钱物入板帐支收，以为津送。”云：“老人作礼曰：‘某已脱野狐身，住在山后，敢乞依亡僧津送。’”一山曰：“津，发也。”旧说曰：“津送，不必局送亡，送生人亦云津送，谓送人至津而止也。今谓送亡，盖準生者也。”忠曰：“津字，韵书无发也训。余谓津送者，人之去，譬如舟发津，而人送之也。”津字非局于送亡名，今略引数证。云：“师乞归宁省，帝厚其所赐，敕有司津遣。”《禅林宝训》云：“晦堂曰：‘先师闻衲子省侍亲老，气色穆然，见于颜面，尽礼津遣。’”又云：“死心住翠巖，闻觉范窜逐海外，道过南昌，邀归山中，迎待连日，厚礼津送。”云：“宋文帝问慧观：‘生公顿悟成佛义，谁能复通者？’观以猷对，即诏临川，津发至都。”云：“是时圆悟道尊一代，子苍先遣书探圆悟口气，然后津发妙喜归云居。”云：“省劄下建康，津发者再。”云：“高公赠崔英奴婢各一，津遣就道。”《朱子语录》云：“逆亮临江，朝臣震怖，各津遣其家属他走。”
        </desc>
    </Doc>
    <Doc>
        <title>经案</title>
        <desc>云：“古规，首到客司相看，次往堂司挂搭，送单位经案定，然后到侍司通覆，诣方丈礼拜。”旧说曰：“众寮案位言经案，盖众寮是看经之处，故以名之。”</desc>
    </Doc>
    <Doc>
        <title>经藏堂主</title>
        <desc>忠曰：“藏主之外，有堂主焉。藏主不居藏殿，堂主守经，常在藏殿也。”《敕修清规》云：“凡看经者，初入经堂，先白堂主。”见〈知藏〉处。</desc>
    </Doc>
    <Doc>
        <title>经单</title>
        <desc>
            忠曰：“单者，纸片也。经目录单纸，故云经单。”单有数种，见〈名单〉处及〈〉处。云：“启建之先一日，堂司备榜及上殿经单，俱用黄纸书之。”用黄义，见〈圣节黄榜〉处。旧说曰：“经单式，似看经榜。”云：经单式
        </desc>
    </Doc>
    <Doc>
        <title>经柜</title>
        <desc>
            旧说曰：“众僧贮衣服道具之器，其在僧堂曰函柜，其在众寮曰经柜。”忠曰：“众寮是看经之所，故曰经柜。”云：“公界坐禅看经，看守经柜，夜间同寮元巡视经桉。”云：“直病者，同执事人收拾经柜、函柜衣物，抄劄具单。”又〈众寮结解特为众汤〉云：“寮元依戒排经柜图等。”详〈〉处。
        </desc>
    </Doc>
    <Doc>
        <title>经柜图</title>
        <desc>忠曰：“众寮排位图也。僧堂曰函柜，众寮曰经柜。”见〈器物类〉。云：“堂司图帐已定，寮元依戒排经柜图、茶汤问讯图、清众戒腊牌、入寮资次牌、净发牌、夏中行茶汤瓶盏图。”</desc>
    </Doc>
    <Doc>
        <title>经马</title>
        <desc>
            忠曰：“日本禅剎祈祷，或盂兰盆会等，即造《心经》及马图，加之纸钱，先挂殿柱，经罢而焚化，未知何时起，必是宋国禅林之法，此方传习而已。盖人鬼道异，若火化之，则得他受用。详〈〉处。今绘马火化之，则鬼得取而乘亦如此。”丰后州大分郡真萱村松冈有松冈山长兴寺，东福门派要翁纲禅师为开基祖。其扁额，宁一山书。寺有马经之印板，是要翁时物。经则《心经》，马图亦如今所绘也。要翁即圆尔之第四世。已下略引事证。空谷《尚直编》云：“浙右有人印造佛天三界纸马，开张店业，店屋楣间平铺阁板，作卧室于阁上。一夜触翻尿器，淋漓污马，仍将此马晒干卖之。本年从店中提出此人，雷打死于门前。”王同轨《耳谈》云：“蕲水薛府尹均，永乐时人，往巴河镇，平生清苦，上亦甚称之。橐无一钱，在任积俸置纸马板数副以贻子孙。今巴河薛铺纸马独易售，人犹称薛府尹纸马，可谓厚于贻矣。”《博异志》云：“开元中，瑯邪王昌龄自吴抵京国，舟行至马当山，属风便，而舟人云：‘贵贱至此，皆合谒庙，以祈风水之安。’昌龄不能驻，乃命使赍酒脯纸马献于大王，而以一首诗曰：‘青骢一疋昆侖牵，奉上大王不取钱。直为猛风波里聚，莫怪昌龄不下船。’”云：“大中祥符二年十二月，北朝皇太后兇讣，遣使来告云云。焚纸马，皆举哭再拜。”云：“不求出世善根，为爱家园长旺，以致临终遭病，怕死贪生，信受童儿呼神唤鬼，烧钱化马，杀戮众生，缘此心邪，无佛摄护。”忠曰：“此是责贪生谄鬼，不求出缠，非必言烧钱化马是邪业。”《元亨释书》云：“释道公居天王寺，持《法华》有年矣。尝诣熊野安居，夏终，还本寺。暮过一村，无居宅，宿大树下。夜半，有骑马者三十余人至树下，一人呼曰：‘翁在乎？’答曰：‘在。’曰：‘何不前去？’答曰：‘马足损，不任乘，龄又衰老，不能徒步。’诸骑过去。明旦，公怪，巡见树下有小神祠，其像朽弊，前有片板，上图马形，前足之处，其板破裂，公便以丝系补，欲试神言。次夜，犹宿树下。中夜，前骑又来呼，翁乘马而出。向晓更，翁归来，谢曰：‘承师赐治马脚，不堪幸也。’乃出甘膳饷公。公曰：‘数骑何人？’翁曰：‘行疫神也。神巡管内，我为前驱，若不出，必受笞骂。今蒙师惠，嘉庆深矣。’”忠曰：“焚马多见本据，焚经难得其证。适得焚尊胜咒施鬼事，是可以证焚《心经》也。”《异闻总录》云：“李泳子永，平生常印尊胜陀罗尼幡，焚施鬼道。淳熙六年，为坑冶司干官，分局信州。次年十二月，被檄至弋阳，邑宰招饮，归已侵夜，卧驿堂，睡未交睫，见二妇人，一冠一髻，徘徊往来于室中，知其为异物，不及问。少焉微寤，则已逼床下。李祝之曰：‘若有所言，可明告我，不然，托诸梦可也。’展转间复睡，梦两人来拜曰：‘见公无所求，只欲得常印尊胜幡耳。’李曰：‘吾在役，固未尝携来，柰何！’曰：‘候公归信州，见赠未晚。’扣其姓氏，曰：‘无用问，当自知之。’明旦访诸人，其从行虞候能言云：‘比年广州卢彝通判之妾，以产终此室，今顶髻者是矣，其冠者不知何人。’李还舍，为印数十本焚与之。”
        </desc>
    </Doc>
    <Doc>
        <title>经头</title>
        <desc>见〈粥街坊〉处。</desc>
    </Doc>
    <Doc>
        <title>经行</title>
        <desc>
            〈日用轨范〉云：“开小静折被，或归众寮吃汤药，或茶堂经行，次第归钵位。”莹山《坐禅用心记》云：“坐中若昏睡来，常应摇身或张目，又安心于顶上发际眉间；犹未醒时，引手应拭目，或摩身；犹未醒时，起座经行。正要顺行，顺行若及一百许步，昏睡必醒。经行法者，一息恒半步行，亦如不行，寂静而不动。”《南海寄归传》云：“五天之地，道俗多作经行，直去直来，唯遵一路，随时适性，勿居闹处，一则痊痾，二能销食。禺中日昳，即行时也，或可出寺长引，或于廊下徐行。若不为之，身多病苦，遂令脚肿、肚肿、臂疼、髆疼，但有痰荫不销，并是端居所致。必若能行此事，实可资身长道。”《释氏要览》云：“慈恩解云：西域地湿，叠砖为道，于中往来，如布之经，故曰经行。《十诵律》云：‘经行有五利：一、剿健；剿音巢，轻捷也。二、有力；三、不病；四、消食；五、意坚固。’《三千威仪经》：‘有五处可经行：一、閑处；二、户前；自房户前。三、讲堂前；四、塔下；五、阁下。’”《瑜伽师地论》云：“言经行者，谓于广长，称其度量一地方所，若往若来，相应身业。”经行断惛沈、睡眠法如彼。佛陀波利《修禅要诀》云：“问：行法云何？答：行即经行也。宜依平坦之地，二十二步以来，十四五步以上，于中经行。经行时，覆左手，以大指屈着掌中，以余四指抱大指作拳，然覆右手，抱左手腕，即端立少时，摄心令住谓住鼻端等。乃行。行勿太急太缓，亦摄心行。至界畔，即逐日回身，还向来处，住立少时。如前后行，行时即开目，住即辄闭，如是复稍倦即休。经行唯在昼，夜不行也。问：多人同处经行，得不？答：稍须相离，全近不得。问：绕塔行道，与经行何别？答：经行者直往直来，岂同绕塔耶？又塔是多人往来处，不可于中经行。问：此方有逆日行道，称为右旋，未知是不？答：西方旋塔，并逐日轮，曾无逆行。”忠曰：“逐日者，自东而南而西而北也。逆日者，从东而北而西而南也。逐日者，顺日轮之行，与上肩顺转同。”《十诵律》云：“经行法者，比丘应直经行，不迟不疾。若不能直，当画地作相，随相直行，是名经行法。”《摩得勒伽》云：“经行不能直者，安绳。”
        </desc>
    </Doc>
    <Doc>
        <title>景命日祝赞</title>
        <desc>
            天子即位之日，祝赞讽经。忠曰：“或以六好日为景命好日，非也。”云：“景命好日，隔宿堂司行者报众，挂讽经牌。”忠按：景命日，盖每月有祝。《蒲室集》：“奉敕重修《百丈清规》，疏语中，十二个月，但除正月、三月，余皆有景命日祝香语，都十道。”云：“君子万年，景命有仆。”《笺》云：“成王女既有万年之寿，天之大命，又附着于女，谓使为政教也。”云：“高祖宣皇帝，肇基景命。”注：良曰：“肇，始；景，大也。”
        </desc>
    </Doc>
    <Doc>
        <title>净筹</title>
        <desc>忠曰：“已使厕筹为触筹，未使厕筹为净筹。”〈日用轨范〉云：“古云：入厕用筹分触净。”</desc>
    </Doc>
    <Doc>
        <title>净发</title>
        <desc>
            剃头发也。云：“或山门有迎接祈祷、普请、看诵、送亡及众寮净发、洗衣，则不坐禅。”云：“《五分》：‘佛制半月一剃发，除无人难缘。论家四种次第：一、上座；二、发长；三、先洗头；四、有缘欲行，并前为剃。’《毗尼母》：‘剃发者，但除头上毛及须，余毛一切不合却。所以剃者，为除憍慢自恃心故。’《四分》：‘比丘不得为白衣剃发，除欲出家者。’若头极长，若两月，若广两指，一剃。爪极长，如一麦，翦之。不得用翦刀翦发，听畜盛发器。’《十诵》：‘发当薶坑中。’《涅槃》：‘头须、爪发悉皆长利，破戒之相。’《增一》：‘佛告比丘：沙门出家有五毁辱法：一、头发长；二、爪长；三、衣裳垢圿；四、不知时宜；五、多有所论。’”逆剃顺剃。《毗奈耶杂事》云：“阿难入城乞食，有婆罗门于高堂见已，以拳攉阿难头。时邬波难陀闻已，口中唱：‘我今解治彼小人。’使剃头人逆顺净剃，揩摩以油，着衣入城捉婆罗门臂至王门，见王，白其事。王大怒，斩婆罗门手。”略钞。
        </desc>
    </Doc>
    <Doc>
        <title>净发牌</title>
        <desc>见〈经柜图〉处。</desc>
    </Doc>
    <Doc>
        <title>净巾</title>
        <desc>旧说曰：“净巾即手巾也。”〈〉云：“以净巾搭左手。”</desc>
    </Doc>
    <Doc>
        <title>净巾</title>
        <desc>盖膝巾亦名净巾。〈〉云：“展净巾覆膝。”</desc>
    </Doc>
    <Doc>
        <title>净瓶</title>
        <desc>
            云：“净瓶，”《释氏要览》云：“净瓶，《寄归传》云：‘军持有二：若瓷瓦者是净用，若铜铁者是触用。’”忠曰：“余曾问久修园宗觉律师曰：‘今律士但携一瓶，未审是触是净？’觉曰：‘一瓶贮净水，触净兼用。’”义净《受用三水要行法》云：“旧律《十诵》五十九云：‘有净澡罐、厕澡罐。’四十一云：‘有净水瓶、常水瓶。’又新译有部律文，净瓶、触器极分明，此并金口亲言，非是人造，宁容唯一铜瓶，不分净触？虽同告语，不齿在心，岂可以习俗生常，故违圣教？”《祖庭事苑》云：“净瓶，《四分律》云：‘有比丘遇无水处，水或有虫，渴杀。佛知制戒，令持触净二瓶，以护命故。’”云：“百丈召师入室，嘱云：‘吾化缘在此，沩山胜境，汝当居之，嗣续吾宗，广度后学。’时华林闻之，曰：‘某甲忝居上首，祐公何得住持？’百丈云：‘若能对众下得一语出格，当与住持。’即指净瓶问云：‘不得唤作净瓶，汝唤作什么？’华林云：‘。’百丈不肯，乃问师，师踢倒净瓶，百丈笑云：‘第一座输却山子也。’遂遣师往沩山。”
        </desc>
    </Doc>
    <Doc>
        <title>净人</title>
        <desc>
            旧说曰：“净者，非自净之义，能代他而净他也。”忠曰：“净人投寺未得剃染，给使众僧者。”《释氏要览》云：“《毗奈耶》云：‘由作净业，故名净人。若防护住处，名守园民。’或云使人，今京寺呼家人缘起者。《十诵律》云：‘瓶沙王见大迦叶自蹋泥修屋。王于后捕得五百贼人，王问：汝能供给比丘，当赦汝命。皆愿。王遂遣往祇园充净人。’谓为僧作净，免僧有过，故名净人。又梵云吃栗多，唐言贱人。今见童行自称净人，盖不知端也。”慈觉〈龟镜文〉云：“为众僧给侍，故有净人。”又云：“宽而易从，简而易事，所以报净人也。”又云：“禁之不止，命之不行，非净人所以顺众也。”又云：“专尚威仪，宿无善教，非所以报净人也。”云：“觉游庐山，乐其间静，遂投归宗寺出家为净人。梁乾化二年，始易形服，从剃染。”云：“一大藏教，全体是火，若有岭南灵骨，便好赤身担荷。虽然，更入红炉重煅过。”云：“智妙玄机有也无？须从槽厂着工夫。一朝踏碓忘移足，肯许传衣与老卢。”
        </desc>
    </Doc>
    <Doc>
        <title>净桶</title>
        <desc>〈〉云：“安净桶在前，鸣指三下，惊啖粪鬼。”旧说曰：“净桶又名触桶。元是触器，却名净桶者，凡厕是触秽处，故令极净洁为要，以西净、东净为名是也。到器亦尔，故名净桶。”又见〈〉处。
        </desc>
    </Doc>
    <Doc>
        <title>净头</title>
        <desc>
            厕本不净之处，故掌之者，可令极净洁，故以净命名。《禅苑清规》云：“净头之职，五更上灯，日出收茆筹，净布浸之，次刷洗筹槽，并叠扫地，添换茆筹、净巾并灰土、皂角，打当水廨。斋后洗濯筹布，晚后烧汤上油，常令汤水相续，无使大众动念。净头者，行人之所甚难，当人之所甚恶，可谓无罪不灭，无病不愈，无福不生。同袍拱手上厕，宁无惭愧之心？”《备用清规》云：“净头之职，果自因生。每朝扫地，装香及时，剔灯点烛，换筹洗厕，出桶拖鞋，手巾干净，汤水宽容，澡豆频添，灰土常满。或时狼藉打并，宜勤讨柴洗筹，俯恤人力。触边明净，道业圆成。雪窦在灵隐、牧庵、妙喜、宝峰会中，皆服勤斯务矣。”《敕修清规》云：“净头，扫地、装香、换筹、洗厕、烧汤、添水，须是及时，稍有狼藉，随即净治。手巾、净桶，点检添换。凡供此职，皆是自发道心。将交替时，堂司预出小榜云：‘下次净头缺人，如有结缘，请留芳字。’愿结缘者，收榜白堂司，然后覆住持，请充之。”慈觉〈龟镜文〉云：“为众僧涤除，故有净头。”又云：“酌水运筹，知惭识愧，所以报净头也。”又云：“懒墯并除，诸缘不具，非净头所以事众也。”又云：“涕唾墻壁，狼籍东司，非所以报净头也。”《大慧年谱》云：“师二十四岁，在宝峰。居侍者寮。一日侍次，湛堂视师指爪云：‘想东司头筹子不是汝洗。’师即承训，交代黄龙忠道者，作净头九个月。”按《普说》：“某自闻湛堂和尚此说，终身不养爪甲，才长一菽不剪，湛堂和尚便于手指上出现，此乃诚服其训导也。”又见〈〉处。《云卧纪谈》云：“佛心禅师才公，趋西禅海印隆禅师法席。于时西禅众逾万指，才发心领净头职。一夕汛扫次，隆适夜参，至则遇结座，掷拄杖云：‘了即毛端吞巨海，始知大地一微尘。’才豁然有省。”《真净文禅师录》云：“净头端上人求洗涤之说，因而成偈。云：‘段食共滋养，皆名有漏身。焉知大小事，不昧往来人？历历随闻见，惺惺应屈伸。变通元自在，鑒照本天真。由逐江湖客，耻为尧舜臣。所依投旅舍，妄计困风尘。病故嫌王膳，饑仍预国民。既能分皂白，须解别疏亲。朽宅蚖蛇会，浮泡屎尿陈。何妨观秽恶，却要灭贪瞋。除垢超凡果，谈空入圣因。迦文教虽旧，释子道应新。革屣排朱户，禅衣挂绿筠。摄心彰戒定，弹指觉坑神。吐唾防涂壁，抛筹怕动邻。为僧当异俗，学佛便行仁。伏忍冤憎尽，兴悲鸟兽驯。汲汤宜让伴，盥手忌淋垠。受用生惭愧，供承识苦辛。阶砖同镜面，瓦宇若鱼鳞。狼藉欣欢少，光明赞叹频。桶盆还次第，灰土最精淳。塞鼻奢红枣，迎宾炽绛唇。去骄终远害，习慢必遭迍。匾器易盈满，旷怀忘贱贫。沙门修慧命，菩萨振慈纶。总具如莲性，谁偏可意珍？莫迷臭皮袋，苦海枉沉沦。’”云：“尽十方虚空是个厕坑孔，三世诸佛、诸代祖师头出头没；，三世诸佛、诸代祖师十字纵横。坐断去来今，不落第二见，超出法报化，分开三八九。僧问云门：‘如何是佛？’门云：‘干屎橛。’南禅则不然，如何是佛？不昧主人翁。不昧主人翁，眉间剑化龙，笑他陶靖节，醉倒菊华丛。”又云：“山僧少年时，每见人诵《祖英集》，自亦观其语句，雄伟超拔，亦慕敬之。乃想其人物，必英姿气概，方颐大耳，巍巍不可近者。及游雪窦，观众寮前石碑所镌顶相，大不相似心中想者，如绝无福之人，而有大福。乃至你道其大福从何而来？他昔在灵隐做净头，今灵隐净头寮名曰雪隐，即今圆觉净头寮二草字即是，不知何人好事者模来。他做净头时，将众人用过筹子，虽把水浸渍洗涤，其上有干涂之物不去者，躬以指甲剔洗；又恐不光滑，或少伤你所用处身体，乃于自面上蕩试之。如此，若看其顶相穷寒寂寞，而其语言道德，如此之行，人之敬慕。”云：“拟续当年雪隐弦，行菩萨行更加鞭。蓦然自屎不觉臭，插翅蒲鞋飞上天。”义堂云：“《易》曰：‘谦，亨，君子有终。卑而不可逾。’又曰：‘地中有山，谦。君子卑以自牧。’牧者，养也。夫山之为体也，宜峻拔乎天上，而反居地中。然而人莫敢逾越其巅者，犹君子抱才德者，宜居崇班，而反隐乎下位以自养。然而以居人之所恶故，莫或争之，其道自亨，而有终也，宜矣。“古之宗门祖师，发心入道，必先历试诸难，而役于杂务职，职之最卑，而人所甚恶，莫过乎持净。然若雪窦明觉居众，司此职于灵隐，至今有雪隐之美称。大慧师以承湛翁之训，洗筹于宝峰几一期，有终身不养爪甲之誓。是岂非卑以自牧也欤？惟二老也，出乎云门、临济之后，回狂澜于既倒，支大厦于将颠之际，可谓君子有终矣。而后学者仰止，不啻如泰山、北斗之尊，不亦卑而不可逾之谓乎？今也不然，初机后辈，乍入吾门，则辄欲身心以逸豫，衣食以丰美，名位以崇重，屋庐以安便，由是杂务剧职，每乏其人，寔主法者所忧也。“我不闻大禅师主瑞鹿，明年丙午春，适净头缺人，前主正传明巖师之徒，有阮其名者，被褐怀玉，匿乎缁伍之间，有年于此矣，及兹慨然而起，请就厥职，凡东司器皿什物之类，莫不修整焉。牏之污者，刷而涤之；屐之缺者，缀而补之；桶盆脱者、椸巾弊者，或箍而束之，或换而新之；至若扫地装香之勤，烧汤汲水之劳，莫不竭力焉，见者咸悦服矣。于是禅师特唱四句伽陁以赞厥美，且告于乃师，洎山中耆英硕衲，赓歌以助成之，轴成命予文以冠于首。“惟历应间，朝廷有旨，革故龟山行宫，鼎建一大禅剎，赐天龙资圣之额，仍命先师为开山祖。然以寺本备十方之居，故先师不允徒弟者挂搭。小子方十七岁，投师易服，恳乞隶名，师悯予诚心，乃允。予既而发心持净，期一周，而职未满，俾迁于侍司。而后出入丛林，每欲终其职而未遂矣。嗟今老且病矣！窃感诸阮公克继雪窦、大慧之踵，合乎君子有终之道，而有愧于内，故不辞书以告来者庶乎哉！”
        </desc>
    </Doc>
    <Doc>
        <title>净头寮</title>
        <desc>
            《大慧年谱》云：“师二十五岁。在宝峰湛堂处。在净头寮，因书云峰悦和尚小参语于座右。一日，广道者至寮，见之，乃私语湛堂曰：‘宣州杲兄以云峰小参为警慕，非碌碌余子之比。’湛堂曰：‘此子他日必能任重致远。’”净头义，见〈〉处。
        </desc>
    </Doc>
    <Doc>
        <title>静牌</title>
        <desc>坐禅牌又言静牌。静者，静虑也。《诸祖偈颂》：“慈受深禅师示众云：‘静牌才挂，宜各默然。纵不挂时，岂可谈笑？’”</desc>
    </Doc>
    <Doc>
        <title>静主</title>
        <desc>《黄檗清规》云：“本山住持与各院静主既同宗派。”</desc>
    </Doc>
    <Doc>
        <title/>
        <desc>
            《资持记》云：“坐禅处，多悬明镜，以助心行。”详〈〉处。《释氏要览》云：“《僧祇》云：‘若病差，若新剃头，若头面有疮，照无罪。若为好故照者，得越毗尼罪。’”已下略录因缘。云：“一童子持圆鑒直造尊者前，师曰：‘汝手中者，当何所表？’童曰：‘诸佛大圆鑒，内外无瑕翳，两人同得见，心眼皆相似。’尊者受具戒讫，名伽耶舍多。”云：“师住东平，沩山寄镜子一面并书至，师升堂，受书毕，提起镜子示众云：‘大众！且道是沩山镜？是东平镜？若道是东平镜，又是沩山寄来；若道是沩山镜，又在东平手里。若道得，即留取；若道不得，即扑破去也。’如是三说，众皆无对，师遂扑破。”
        </desc>
    </Doc>
    <Doc>
        <title>阄拈</title>
        <desc>
            云：“倘得廉正勤旧辅佐住持，公选区用，或对众阄拈充之。”《松源岳禅师录》云：“绍熙元年九月十五日，云居、荐福专使同至，对众拈阄，得云居，乃受帖。”忠曰：“凡事理无优劣，两可难决，则可用阄拈，实息争解疑谤法也。”《篇海类编》云：“阄，举有切，音九。手取拈阄也。”《品字笺》云：“《说文》：‘阄，取也。’凭公拨定，仍复各书片纸，捻纸如丸，随人自取，谓之拈阄。”已下录唱衣阄拈法。云：“今多作阄拈，甚息喧争。其法：用小片纸，以千字文次第书字号，每一号作三段写于上，仍用印记关防，量众多少，与丧司合干人，封定。至期，呈过主丧两序，首座开封，知客分俵，堂司行者捧盘随侍者，侍者剪取其半，置盘内毕，以盘置首座侧，安水盆于下抖匀。维那拈衣唱价讫，首座临时呼一童行，信手拈盘中半阄递与首座开看字号，分晓说与堂司行者，喝某字号，众人各开所执半阄，字号同者即应，如不愿唱此号衣物则不应。三唱不应，首座以半阄投水盆中。再令撮起半阄，复唱起，应者，堂司行者往收半号到首座处，对同，报与维那，称云：‘某物唱与某人。’鸣磬一下，知客上单，侍者发标，供头行者递与唱得人。”忠曰：“右且录唱衣阄拈之法。”
        </desc>
    </Doc>
    <Doc>
        <title>九拜</title>
        <desc>
            旧说云：“禅林九拜者，展坐具三拜者三度，遂成九拜。”云：“专使插香，大展三拜，进前云：‘某蒙山门使令，攀屈尊严，得奉慈颜，下情不胜感激之至。’又三拜词云：‘即日时令谨时，共惟新命堂头大和尚尊候起居万福！’复三拜，收坐具。”云：“行脚须见尊宿，见尊宿须预见侍者，托通名，候见。合致九拜敬，乃请尊宿趺坐当中，问讯，出所怀香，双手把进插香炉中。退展坐具，礼三拜，即穿鞋，自坐具左以进尊宿坐右，鞠躬叉手云：‘某久仰道风，此日幸遂展拜，下情不胜多感之至。’复侧身顾尊宿，归坐具，再礼三拜，又进云：‘即日共惟某山堂上老师大和尚尊候动静多福！’复退礼三拜，合掌问讯，尊旨就坐，吃茶。茶罢，复出香炉前问讯，谢茶而退。”《律苑事规》云：“大展九拜词语，先叙事，次寒喧，并同禅规。”右证三拜三度而成九拜。云：“入室弟子洎法眷卑行，并大展九拜。”云：“方丈客头行者进挂罳椅子，住持即趺坐。侍者一班进前插香，九拜。次辨事小师插香，九拜。”又〈开堂祝圣〉云：“进挂罳椅子，据坐，侍者插香，大展九拜。小师插香，大展九拜。”云：“参头缓声喝云：‘不审。’众低声和毕，同礼九拜。”又〈请益〉云：“侍者引入住持前问讯，插香，大展九拜。乃至谛听垂诲毕，进前插香，大展九拜，谓之谢因缘。”详〈〉处。云：“闻天目和尚久侍松源，是松源的子，必得松源说话。移单过净慈挂搭，怀香诣方丈请益，大展九拜。”《圣一国师年谱》云：“弘安三年庚辰，师七十九岁。无传嗣径山玨荆叟自越后来，插香作礼。师曰：‘最后相见，须致九拜。’拜毕而坐。”永平元和尚曰：“结解冬年及旦望参师，烧香九拜或十二拜。若请益则不必用九拜、十二拜，或触礼一拜，或三拜，或稽首拜，或六拜。其一拜、三拜、六拜，并额叩地，此名顿首拜。”云：“斋粥辨了，典座搭袈裟，展坐具，先望僧堂焚香，九拜了，乃发食也。日本国僧食之法，先德未记，僧食九拜之说未梦见在。”唐段成式《续酉阳杂俎》云：“长乐坊安国寺弥勒像，法空自光明寺移来。初移像时，索大如虎口，数十牛曳之，索断不动。法空执炉，依法作礼九拜，像身忽迸分，不终日，移至寺焉。”《人天宝鑒》云：“道昙法师，凡阅经，炷香九礼，趺坐良久，然后开帙。常训诸徒曰：‘夫窥圣教，意在明宗，若不端己虚心，争到如来境界？’”忠曰：“面墻之徒，妄谓禅林门状及文翰言九拜，非也。夫《周礼》有九拜，此依位高下，分九品拜也。又佛祖忌九拜，乃三回三拜也，岂有一时为九拜者哉？故今略录数证。”云：“了万九拜，复前智者堂上和尚云翁老师兄尊几。”尾云：“当代住山远孙比丘智明九拜书。”跋云：“顿首九拜，谨志乎下方云。”跋云：“三复感慨，焚香九拜而为之书。”《清拙澄禅师录》：“示寂前一日，预代小师作祭文云：‘谨以汤茗果蓏之仪、九拜致祭于真慈。’”又〈，大元国人。悼清拙偈〉后云：“小师坚瑶九拜。”又〈祖柏和瑶首座悼偈序〉云：“梓末比丘祖柏九礼。”云：“口占数语，尚希慈盻，门人大云九拜。”
        </desc>
    </Doc>
    <Doc>
        <title>九参上堂</title>
        <desc>《退朝录》云：“九参，谓一月九次。”又云：“三日参乃九参。”见〈五参上堂〉处。古德有行九参上堂者。云：“众僧晚参，闻角声，师曰：‘罗汉三日一度上堂，王太傅二时相助。’”</desc>
    </Doc>
    <Doc>
        <title>九条衣</title>
        <desc>
            大衣分三品，下品之一也，〈大衣〉处详笺。名僧伽梨。《翻译名义集》云：“僧伽梨，《西域记》云：‘僧伽胝，旧讹云僧伽梨。’此云合，又云重，谓割之合成。义净云：‘僧伽胝，唐言重复衣。’《灵感传》云：‘每转法轮，披僧伽梨。’南山云：‘此三衣名，诸部无正翻，今以义译，大衣名杂碎衣，以条数多故。若从用为名，则曰入王宫、聚落时衣。’乞食，说法时着。”前〈法衣〉处引，全同。《玄应经音义》云：“僧伽胝，陟尸切，旧言僧伽梨，此云合，谓割之合成也。又云重，谓重作也。王宫、聚落着之，伏外道衣。”《毗奈耶杂事》云：“佛言：‘僧伽胝者，是衣中主，是故不应随处着用作诸事业。’苾刍不知何处应着，佛言：‘入聚落时，行乞食时，随啖食时，入众食时，礼制底时，听佛法时，昼夜听法时，礼拜二师及同梵行者时，如是等处，可披大衣。嗢多罗僧伽应于净处披着，及食等事。其安怛婆娑，住于何处，随意着用，悉皆无犯。’”
        </desc>
    </Doc>
    <Doc>
        <title>九味斋</title>
        <desc>
            忠曰：“或作鸠美菜，盖集美味也，或作供备菜。《大鑒清规》作九味斋，今依此为正，盖果糍类有九味而已。如今时小器长脚者，金银装饰，高饾饤、馒头、羊羹等及诸珍果，或十二器，左右各六器。或十六器，左右各八器。予曾观建仁千光祖师五百年忌，其器银碗雕华形，横列四行，每行十器，凡有四十器。”云：“正大夜时，念诵讽经，九味斋略之。”忠曰：“九味斋，本是宿忌供物，可以之证焉。”云章和尚讲《敕修清规》，到〈达磨忌〉曰：“儿孙者，遇祖忌，则须尽如在之诚，以酬恩德。前晚备设供具、鸠美菜等者，见殷勤之情也。本是前晚供物故，来早宜撤之，然犹留之，严饰灵筵耳。或曰：僧家不可晚食，况祖师乎？是故宿忌回向，但举茶汤，到半斋回向，列举珍羞供物及茶汤也。予谓圣贤虽道高，世相须同凡，若诸供一时进之，则匕箸难周，调摄违法，故宿夜进鸠美菜，来早献饭羹，于理得处。又当日供养寻常也，若不以前晚供具，则无可以表丹悃者，徒不可以晚食作难而妨诚心矣。但茶汤礼则以当日为本，学者须知之。”《江湖纪闻》云：“至元归附后，胡雨巖游学湖湘道永之境，投宿敝寺，有老僧背灯而坐，曰：‘客来何暮？’胡曰：‘店艰乏食，行路良苦。’僧袖中出二斋令食，席地就卧。僧诵偈云：‘百补袈裟旧钵盂，几年同我此山居，寒灯夜照青莲座，得伴看添贝叶书。’旦觉衣湿而冷，扪席乃知露宿草上，青天旷野一无所有。行至一寺，俨然夜所宿处，惊语行者以故，曰：‘此祖师葬处，祖师顺寂十五年矣，夜供五斋，讶缺其二也。’”忠曰：“五斋，盖九味斋五器也。此可以证九味斋书斋字，及九味斋前晚供养也。”
        </desc>
    </Doc>
    <Doc>
        <title>久住</title>
        <desc>
            《云门偃禅师录》云：“示众云：‘你等诸人每日上来下去，问讯即不无，若过水时，将什么过？’有久住僧对云：‘步。’师深喜之。”又云：“问新到：‘甚处过夏？’云：‘云盖。’师云：‘多少人？’僧云：‘七十人。’师云：‘你为什么不在数？’代云：‘恐久住瞋。’”《玄沙备禅师广录》云：“师见三人新到，打鼓三下，却归方丈；僧具威仪了，却去打鼓三下，却归堂内。久住来白师云：‘新到轻欺和尚法席云云。’”
        </desc>
    </Doc>
    <Doc>
        <title>旧住</title>
        <desc>
            久住又作旧住。《无明性和尚尊相录》有旧住至上堂。《石溪月和尚报恩录》有谢首座旧住上堂。云：“尔时，世尊于文殊师利等无量百千万亿旧住娑婆世界菩萨摩诃萨，乃至一切众前，现大神力，出广长舌云云。”《五分律》云：“若旧住比丘闻上座客比丘游行人间，当来至此，应修饰房舍，乃至应出门迎云云。”
        </desc>
    </Doc>
    <Doc>
        <title>居士</title>
        <desc>
            《祖庭事苑》云：“凡具四德，乃称居士：一、不求仕宦；二、寡欲蕴德；三、居财大富；四、守道自悟。又《菩萨行经》云：‘有居财之士、居家之士、居法之士、居朝居山之士，通名居士也。’”《法华文句补注》云：“外国居财一亿为下居士，乃至居财百亿名上居士。此士居家德业充备，故名居士。又居家大富多财之士，名居士也。”《五分律》云：“瞻婆城长者子，名首楼那，大富有二十亿钱，人号曰首楼那二十亿。有三人居士并二十亿为四。瓶沙王问言：‘汝各有几财得为居士？’第一人言：‘我钱有十三亿。’第二人言：‘我有十四亿。’第三人言：‘我有十四亿，又有一无价摩尼珠。’二十亿言：‘我有二十亿，复有五百摩尼珠，一摩尼宝床。’”《首楞严经》云：“若诸众生爱谈名言，清净自居，我于彼前现居士身而为说法，令其成就。”《长水疏》：“博闻强识，不求士官，居财大富，秉志廉贞，故名居士。”又长水云：“守道自怡，寡欲蕴德，故曰居士。”《维摩经》云：“若在居士，居士中尊，断其贪着。”注：什曰：“外国白衣多财富乐者，名为居士。”肇曰：“积钱一亿入居士里，宝货弥殖故，贪着弥深。”智者《观音义疏》云：“居士者，多积贿货，居业丰盈，以此为名也。”《中阿含经》云：“生闻梵志问曰：‘瞿昙！居士何欲、何行、何立、何依、何讫耶？’世尊答曰：‘居士者，欲得财物，行于智慧，立以技术，依于作业，以作业竟为讫。’”云：“居士锦带。”郑康成注：“居士，道艺处士也。”孔颖达疏：“居士锦带者，用锦为带，尚文也。”《辍耕录》云：“今人以居士自号者甚多。考之六经中，惟有曰‘居士锦带’，注谓道艺处士也。吴曾《能改斋漫录》云：‘居士之号，起于商周之时。按韩非子书曰：太公封于齐，东海上有居士任矞、华仕昆弟二人，立议曰：吾不臣天子，不友诸侯，耕而食之，掘而饮之，吾无求于人，无上之名，无君之禄，不仕而事力云。然则居士云者，处士之类是已。’”张无尽《护法论》议欧阳修排佛曰：“及其致仕也，以六一居士而自称。何也？以居士自称，则知有佛矣。知有而排之，则是好名而欺心耳，岂谓端人正士乎？”又志磐《佛祖统纪》曰：“居士者，西竺学佛道者之称。永叔欧阳见祖印，排佛之心已消，故心会其旨，而能以居士自号，又以名其文集，信道之笃，于兹可见。”又竺仙《续丛林公论》云：“欧阳子好排佛，而乃自称居士。居士者，乃奉佛弟子在家之流，能通佛道者也。”已下引《维摩》证。忠曰：“儒亦有居士之称，而所援数书，以谓其称。但在佛氏，而欧阳取之，以为渠信佛之证矣，欠深考也。”《大明录》广辨居士，今不取之。忠曰：“居士之服别一样。”《释氏资鑒》云：“忠肃公马亮，历探竺典，尤邃《华严》。忽一日，告所亲曰：‘吾大期非远。’乃绝荤，澡颒，更居士服，泊然而逝。”
        </desc>
    </Doc>
    <Doc>
        <title>举哀</title>
        <desc>
            云：“主丧白云：‘堂头和尚归寂，理合举哀。’举佛事罢，举哀三声，大众同哭，小师列幙下哀泣。”大清曰：“理合举哀者，非谓举哀佛事。佛事毕，唱哀哀哀三声，此为举哀也。”《圆悟勤禅师录》有为佛眼和尚举哀佛事，语尾云：“要知末后句分明，普请大众齐声举。”乃云：“哀！哀！”《东渐清规》云：“东福定山和尚辞世偈尾书云：‘烦堂头和尚举哀。’时住持性海和尚为举哀佛事。论者曰：‘定山意谓下火，但忌火言，故为举哀，而性海不谕本意，可憾！’”已下略录外书举哀。云：“山宾卒，昭明太子为举哀，赙钱十万，布百匹，并使舍人三颙监护丧事。”又〈夏侯亶传〉：“亶卒于州镇，高祖闻之，即日素服举哀。”
        </desc>
    </Doc>
    <Doc>
        <title>具威仪</title>
        <desc>
            永平元和尚云：“参师具威仪者，着袈裟，持坐具，整理鞋袜，带一片沉香、栈香等也。”云：“维那鸣椎一下，云：‘白大众：粥罢，闻钟声，各具威仪，诣大佛宝殿启建天寿圣节。谨白。’”云：“具威仪，持坐具。”《赞行钞》云：“具威仪者，着五条也。”旧说曰：“大觉、大鑒并曰：‘具威仪者，谓带坐具也。’”忠曰：“具威仪，当随处通解之。《教诫》具威仪，着五条义，则是入温室时具威仪也。永平所言者，是参师时具威仪也。大觉、大鑒但为带坐具义。夫如启建圣节，岂但持坐具、披五条而可耶？凡七条、坐具、帽、袜，一切服章具足，方可言具威仪而已。”又曰：“带坐具也者，恐由《教诫》文有此转解。余谓《教诫》文，若持业而具威仪，即持坐具义，则与着五条解违，与大觉、大鑒顺。若相违而具威仪，更别持坐具义，则着五条解成，大觉、大鑒义不成，我恐此解非出于二师。若具威仪，即是带坐具义，则不可重言持坐具矣。”因录佛说具威仪。《长阿含经》云：“世尊告诸比丘：‘云何比丘具诸威仪？于是比丘可行知行，可止知止；左右顾视，屈伸俯仰，摄持衣钵，食饮汤药，不失仪则；善设方便，除去阴盖，行住坐卧，觉寐语默，摄心不乱，是谓比丘具诸威仪。’”《大宝积经》云：“有四法威仪具足：一者知时；二者知处；三者寂静；四者真实。”
        </desc>
    </Doc>
    <Doc>
        <title>具位</title>
        <desc>具载位名，言具位也。尾云：“年月日具位状。”《文选》任彦升撰〈宣德皇后令〉云：“宣德皇后敬问具位。”注：济曰：“具位，谓在位百官也。”</desc>
    </Doc>
    <Doc>
        <title>开大静</title>
        <desc>大开静又称开大静，见《禅苑》。〈开小静〉引。云：“未开静前，不得收单折被，方候开大静，所谓厨前云版及诸堂前板一时俱击。”</desc>
    </Doc>
    <Doc>
        <title>开甘露门</title>
        <desc>施食法亦曰开甘露门。《幻住庵清规》详载其法。</desc>
    </Doc>
    <Doc>
        <title>开光明</title>
        <desc>
            忠曰：“凡新造佛祖、神天像者，请宗师家立地数语，作笔点势，直点开他金刚正眼，此为开眼佛事，又名开光明。”《大慧杲禅师录》云：“江给事请开佛光明，师执笔云：‘教中道：清净慈门剎尘数，共生如来一妙相，一一诸相莫不然，是故见者无厌足。’又道：‘如来眼有大人相，名自在普见云，以众妙宝而为庄严。摩尼宝光，清净莹彻，普见一切，皆无障碍。既然如是，为甚么却要他人点眼？还有道得底么？若也道得，非独为黄面老子出气，亦使遍法界众生悉沾利益；若道不得，听取一颂：举头忽睹明星现，因兹眼病见空华。’遂以笔点云：‘今日还渠旧光彩，碧眸尚尚照尘沙。’”《应庵华禅师录》、《希叟昙禅师录》已下不遑枚举。教家开眼法。《黑谷语灯录》云：“问佛之开眼及供养，答：‘开眼者，本是佛匠雕开眼，是事开眼次，僧家诵佛眼真言而开眼，诵大日真言而成就佛一切功德，此谓开眼也。供养者，持香华、灯明及珍宝等奉上佛，此谓供养也。’”
        </desc>
    </Doc>
    <Doc>
        <title>开具</title>
        <desc>
            忠曰：“具者，详举物数列记也。”《正字通》云：“具者，物数可目见，故从目；物具可收持以克用，故从廾，会事物兼备意。”云：“开具内几贯文云云。”《江湖纪闻》云：“苏州张烈卿孙，剥庐于桷角，得板尺余，篆书云此屋某年某月某日毁，某人买去某间，某人买去某料，该得价钱若干，开具甚悉。造屋时，都料尚在，其孙问之，但云当造屋时，有贫子求役，月余告去，酬价不受，人皆异之。由今思之，必此人所为。”曰：“宣和七年诏曰：有司凡有侵渔蠹耗之事，理宜裁抑，应不急之务，无名之费，令讲议司条具以闻。”
        </desc>
    </Doc>
    <Doc>
        <title>开炉</title>
        <desc>
            云：“十月初一日开炉，方丈大相看。”又见〈〉处。云：“法昌在分宁之北，千峰万壑，古屋数间，遇至止，安乐之，火种刀耕。衲子时有至者，皆不堪其枯淡，坐此成单丁。开炉日，辄以一力挝鼓，升座曰：‘法昌今日开炉，行脚僧无一个，唯有十八高人，缄口围炉打坐，不是规矩严难，免见诸人话堕。直饶口似秤槌，未免灯笼勘破，不知道绝功勛，安用修因证果？’喝一喝，云：‘但能一念回心，即脱二乘羁锁。’”
        </desc>
    </Doc>
    <Doc>
        <title>开启</title>
        <desc>初开法事之场也。云：“预于某月某日启建金刚无量寿道场一月日，逐日轮僧上殿，披阅金文，今辰开启。”</desc>
    </Doc>
    <Doc>
        <title>开山</title>
        <desc>
            云：“丞相舒王，舍第为寺，以延师为开山第一祖。又以神宗皇帝问安汤药之赐，崇成之，是谓报宁。”《蒲室集》有《当湖新建福源寺请林平山开山杭诸山疏〉。云：“如意来尸释梵宫，雨花狼藉湿春风。自惭老矣无灵骨，日在深云听讲钟。”
        </desc>
    </Doc>
    <Doc>
        <title>开山忌</title>
        <desc>某寺开山入灭日，修供养。其规见《清规》。</desc>
    </Doc>
    <Doc>
        <title>开室</title>
        <desc>
            忠曰：“开室即入室也，言开室令众入参也。犹如公孙弘开东合，延贤人之开矣。”《敕修清规》云：“住持入院后，为众告香，然后开室。”详〈告香〉处。又〈入室〉云：“遇开室时，粥前侍者令客头行者僧堂前诸寮挂入室牌。”《偃溪录》：“新人入门，例有开室、告香二事。”详〈告香〉处。云：“旦夕必为诸公开室相见。”
        </desc>
    </Doc>
    <Doc>
        <title>开堂</title>
        <desc>
            《敕修清规》云：“古之开堂，朝命下，或差官敦请，或部使者，或郡县遣币礼请，就某寺或本寺，官给钱料，设斋开堂。各官自有请疏及茶汤等榜，见诸名公文集。近来开堂，多是各寺自备，至时入院。”其规详《清规》。《祖庭事苑》云：“开堂乃译经院之仪式，每岁诞节，必译新经上进，祝一人之寿。前两月，二府皆集，以观翻译，谓之开堂。前一月，译经使、润文官又集，以进新经，谓之开堂。今宗门命长老住持演法之初，亦以谓之开堂者，谓演佛祖正法眼藏，上祝天算，又以为四海生灵之福，是亦谓之开堂也。”《春明退朝录》云：“太平兴国中，始置译经院于太平兴国寺，延梵学僧翻译新经。始以光禄卿汤公悦、兵部员外郎张公洎润色之。后赵文定、杨文公、晁文庄、李尚书维，皆为译经润文官。天僖中，宰相丁晋公始为使。天圣三年，又以宰相王冀公为使，自后元宰继领之。然降麻不入衔，又以参政枢密为润文，其事寖重，每岁诞节，必进新经。前两月，二府皆集以观翻译，谓之开堂，亦唐之清流尽在也。前一月，译经使、润文官又集，以进新经，谓之闭堂。庆历三年，吕许公罗相以司徒为译经润文使，明年致仕，章郇公代之，自后降麻入衔。”《湘山野录》云：“景祐中，景灵宫锯佣解木，木既分，中有虫镂文数十字，如梵书旁行之状，因进呈。仁宗遣都知罗崇勛、译经润文使夏英公竦诣传法院，特诏开堂导译，每圣节译经，则谓之开堂。冀得祥异之。”云：“师开堂日，沩山令人送书并拄杖到。师接了，云：‘苍天！苍天！’僧问：‘和尚为甚如此？’师云：‘只为冬行春令。’”已下略录先入院后开堂者。云：“至晚小参，三日为準。次日早晨看官次第人事，择日开堂。”《佛果击节录》云：“第二代保寿参前保寿。后前保寿迁化，祝三圣云：‘且令作山主住十年，始得开堂。’后三圣作请主，令开堂。开堂日，三圣推出一僧，保寿便打。三圣云：‘恁么为人，瞎却镇州一城人眼去在。’寿便归方丈。”《慈受深禅师慧林录》云：“师宣和三年五月五日入院，五月二十二日就大相国寺中三门上开堂。”《密庵杰禅师径山录》云：“淳熙四年正月初七日，在常州华藏受请，次有入寺上堂，次云：‘淳熙四年五月初十日，恭奉圣旨，就景德灵隐禅寺开堂。’”又《灵隐录》云：“淳熙七年六月二十四日，在径山受请，次有入寺上堂，次云：‘淳熙七年八月二十九日，恭奉圣旨，就本寺开堂。’”已下略录先开堂后入院者。《杨岐会禅师录》云：“住潭州云盖山海会寺，于兴化寺开堂。”《云峰悦禅师翠巖录》云：“师在同安受翠巖请，在上蓝开堂，次云：‘师入山，大众出接，入院升座。’”《大慧杲和尚年谱》云：“绍兴七年丁巳，师四十九岁。张浚造朝，遂以临安府径山延之。七月十七日，至临安。二十一日，开堂于明庆寺。二十四日，入院。”又云：“绍兴二十八年戊寅，师七十岁。正月初十日，被旨迁住径山。二月二十八日，就灵隐寺开堂。三月初九日，入院。”已下略录入院、开堂同日者。《五祖演禅师海会录》云：“师入院开堂日，僧问：‘白云山下，祖令当行。如何是祖令？’师云：‘一二三四五。’学云：‘恁么则昨日太平，今朝海会。’师云：‘高着眼。’”忠曰：“今时入院、开堂例在同日。凡新命，自入门到视篆草贺为入院也，自后法座祝圣寿为开堂也。”虎关炼禅师〈禅仪外文序〉云：“唐宋之间，迄于汴京，入院、开堂，两也。南渡后，合为一焉，是我门之大仪也，以故疏榜出焉。”忠曰：“如上所录，保寿在五代时，杨岐、云峰、慈受在宋南渡已前，大慧、密庵在南渡已后，而皆入院、开堂隔时月别行之。五祖演禅师在南渡已前，而入院、开堂同日行之。故〈外文序〉所言，未必如此矣。”开堂，就三门行之者，如前录慈受。又云：“政和二年，有诏请住东都智海。十月九日，就大相国寺三门开堂。”就本寺开堂，如前录密庵住灵隐。有请首座开堂者。云：“师因檀越请堂中首座开堂，主事报师，师云：‘是即是，欠悟在。’首座闻得，束装而去，师拈拄杖随后打出。”有尼师开堂者。云：“有尼欲开堂，师云：‘你有五障，不得开堂。’尼云：‘龙女成佛有几障？’师云：‘龙女现十八变，你试变看。’尼云：‘不是野狐精，变个甚么？’师便打。”又祝圣之外，有新堂庆赞称开堂者。云：“由是涓卜今月二十七日吉旦，命诸山宿德安宝座，点光明，标悬寺额，仍命建长住持比丘升于宝座，举唱宗乘，谓之开堂演法，庆赞妙严楼阁观音圣像。”又〈新法堂开堂普说〉云：“大日本国相模州巨福山建长禅寺新造法堂成，主事者与大檀越敦请当寺住持某，于结制日升此宝座，普说一切法要，谓之开堂演法。”开堂叙得法。云：“乾道戊子秋，回冷泉，为西堂。十二月望，示微疾，至二十四夜，请堂头首座龙华本禅师为众普说，叙师出处及得法。”注：师未开堂故也。忠曰：“堂头当作堂中。”
        </desc>
    </Doc>
    <Doc>
        <title>开堂请主</title>
        <desc>《云峰悦禅师录》云：“保寿开堂，三圣为请主，才升座，圣推出一僧，保寿便打，圣云：‘似恁么为人，瞎却镇州一城人眼去在。’寿掷下拄杖，便归方丈。”《联灯》无请主字。又见〈〉处。</desc>
    </Doc>
    <Doc>
        <title>开浴</title>
        <desc>又见〈〉处。云：“凡遇开浴，斋前挂开浴牌，寒月五日一浴，暑天每日淋汗。”</desc>
    </Doc>
    <Doc>
        <title>开浴牌</title>
        <desc>见〈〉处。</desc>
    </Doc>
    <Doc>
        <title>开枕</title>
        <desc>
            〈日用轨范〉云：“候首座开枕后，困重者就寝。”云：“闻首座开枕响，众方偃息，在道兄弟不以此拘。”详〈〉处。忠曰：“言开者，开阖之开也。开折枕，备于卧用，首座示众可安息之意，故展开枕，故令有响也。”旧说曰：“枕制令可折，名桥枕。见〈器物类〉。更深，住持亦出堂，故困重者，闻首座开枕，可少偃息耳。若其全身在道中者，可不问时节，竖起脊梁骨，何必事卧息耶？”
        </desc>
    </Doc>
    <Doc>
        <title/>
        <desc>
            云：“侍者、暂到巡半堂，侍者于圣僧龛后立，暂到向侍者立定。”忠曰：“安像之柜，即厨子也。”《正字通》云：“龛，克憨切，音堪。《增韵》：‘浮图塔。’《广韵》：‘塔下室。’《唐褚遂良书》：‘久弃尘世，与弥勒同龛。’”诗云：“老僧下山惊客至，迎笑喜作巴人谈，自言久客忘乡井，只有弥勒为同龛。”
        </desc>
    </Doc>
    <Doc>
        <title>龛前念诵</title>
        <desc>云：“首座领众龛前上香，立定。请奠茶汤佛事毕，山门维那念诵。”解者曰：“此即此方所谓龛前念诵也。”</desc>
    </Doc>
    <Doc>
        <title>看病</title>
        <desc>
            云：“看视病僧，汤药、油烛、炭火、粥食五味，常备供须。”详〈〉处。《释氏要览》云：“瞻病人五德，《四分律》云：‘一、知病人可食不可食；二、不恶病人便利、唾吐；三、有慈愍心，不为衣食；四、能经理汤药；五、能为病人说法，令欢喜已，增长善法。’瞻病人六失，《增壹经》云：‘一、不辩良药；二、懈怠；三、喜瞋好睡；四、但贪衣食；五、不以法供养；六、不共病人言语谈笑。’”忠曰：“《增壹》为五法，以今一二合为一。”《增壹阿含经》云：“疾病之人成就五法，不得时差，恒在床蓐。云何为五？于时病人不择饮食，不随时而食，不亲近医药，多忧喜瞋，不起慈心向瞻病人。是谓比丘！疾病之人成就此五法，不得时差。”反此，得差。略之。又云：“瞻病人成就五法，不得时差，恒在床蓐。云何为五？于是瞻病之人不别良药，懈怠无勇猛心；常喜瞋恚，亦好睡眠；但贪食故，瞻视病人；不以法供养故；亦不与病人语谈往返。是谓比丘！若瞻病之人成就此五法者，不得时差。”反此，得差。且略之。云：“一、怀孝养心，作父母想；二、不得嫌有臭秽；三、常经营汤药；四、所忌之食不与食；五、饮食常令得所；六、洗濯衣裳；七、数除粪秽；八、勤烧香；九、常令衣被厚薄得所；十、常具火烛；十一、常须作意细心，不得粗躁；十二、常念观音菩萨，愿师所苦，早得痊平。”《梵网经》云：“若佛子，见一切疾病人，应供养，如佛无异。八福田中，看病福田第一福田。若父母、师僧、弟子病，诸根不具，百种病苦，皆养令差。”偈云：“见疾病人，当愿众生，知见空寂，解脱众苦。”云：“四海无家病比丘，孤灯独照破床头，寂寥心在呻吟里，粥药须人仗道流。病人易得生烦恼，健者长怀恻隐心，彼此梦身安可保？老僧书偈示丛林。气湿风劳犹可疗，不知禅病若为医？衲僧更拟论方药，便把拳头蓦口捶。”已下略录事缘。《僧祇律》云：“佛住舍卫城，按行到一破房中，见一病比丘卧粪秽中，不能自起。佛问：‘气力何似？所患增损？’答言：‘患但有增无损。’复问：‘得食不？’‘世尊！我不得食来已经七日。’佛问：‘此间有和尚阿阇梨不？’‘无。’‘有无比房比丘耶？’答言：‘以我臭秽不喜故，徙余处去。’佛语比丘：‘汝莫忧恼，我当伴汝。取衣来，我为汝浣。’阿难白言：‘我当与浣。’佛语阿难：‘汝浣衣，我当灌水。’浣已日曝。阿难抱病比丘举着露地，除去粪秽，出床褥诸不净器，水洒房内。埽除已，巨磨涂地，浣晒床褥，更织绳床敷着本处，澡浴病比丘，徐卧床上。世尊以无量功德庄严金色柔软手摩比丘额上，问言：‘所患增损？’比丘言：‘蒙世尊手至我额上，众苦悉除。’世尊随顺说法，发欢喜心已，重为说法，得法眼净。比丘差已，世尊至众多比丘所，以上事具说，呵责比房比丘：‘汝等同梵行人，病痛不相看视，谁当看者？若比丘病不看者，越毗尼罪。’”略钞。《智度论》亦载此缘，为舍婆提国事。舍婆提即舍卫也。又《增壹阿含》有佛罗阅城瞻病比丘缘，与《僧祇》大同小异。罗阅即王舍城，王舍城在摩伽陁国，盖事相似而缘别也。《西国传》云：“唐三藏亲至王舍城东北，礼佛洗病僧塔。止此”然《西域记》以此缘系舍卫国，则玄奘所礼者舍卫塔也，恐《西国传》讹录。
        </desc>
    </Doc>
    <Doc>
        <title>看经榜</title>
        <desc>
            忠曰：“七月十五日盂兰盆会，维那预于朔日发看经榜，榜语左方列写经咒名题，张之僧堂。众僧随意读诵某经咒几卷讫，书己名于某经咒目下，维那依所诵，列写之疏中，至十五日临会宣读。”榜式云：山门右经咒名，一行一名。正月修正或亡僧结缘等，皆有看经榜。
        </desc>
    </Doc>
    <Doc>
        <title>可漏子</title>
        <desc>
            忠曰：“纳文疏纸筒也。书柬袋亦名可漏子。可漏即是壳漏。壳漏者，。比人身骸，又言封皮。可、壳，唐音相近，故假用，犹如弄引作弄胤，此类甚多。”云：“可漏子，状请，某处堂头和尚禅师，具位，谨封。”又〈山门请新命斋状〉云：“可漏子，状请，新命云云尊座前，具位，谨封。”《容斋三笔》云：“蔡京盗弄威柄，有一兵赍一双缄及紫匣来，乃福建转运判官直龙图阁郑可简以新茶献，即就可漏上书‘秘撰运副’四字授之。”《潜确居类书》云：“敕黄，用蜀中麻纸为之，其可漏子又长于敕黄一尺。”可漏子，注云封皮。《孤树裒谈》云：“内阁题本用小揭帖，楷书，斜折内封，外则可漏封以文渊阁印，方银铸，玉箸篆，大如御史印。”忠曰：“书柬可漏，糊封上下。启之之法，截开其底。如疏可漏，上下不封，如竹筒然。行者度疏于维那时，维那亦自底抽取之。或曰可漏者，上下通透，可脱漏之义。余谓若然，则上下糊封者亦名可漏，当如何解之？故此义不足取也。”已下录可漏即是壳漏之证。云：“先师常云：‘莫学琉璃瓶子禅，轻轻被人触着，便百杂碎。参时须参皮可漏子禅，任是向高峰顶上扑下，亦无伤损。’”《碧巖录》举之作但参皮壳漏子禅。已下录身骸称壳漏子。云：“师将圆寂，谓众曰：‘离此壳漏子，向什么处与吾相见？’众无对。”《掌珠》故事载此，注云：壳漏子，身尸也。云：“保福迁化，人问师：‘保福抛却壳漏子向什么处去也？’师曰：‘且道保福在那个壳漏子里？’”又〈南阳忠国师语〉云：“有知识示学人：‘但自识性，了无常时，，灵台智性迥然而去，名为解脱。’”是外道量。已下录衣称可漏，又壳、可通用之证。《恕中愠禅师录》云：“洪祐和尚送归源法衣至，上堂，拈衣示众云：‘者个是先归源向异类中遗下皮可漏子，日炙风吹而不坏，刀斫锯解而不开。’”旧说云：“疏可漏贴小黄纸者，为防蠹灾也，虽少时用之，表其谨至。”忠曰：“此义不然，余谓可漏贴黄纸者，引黄之遗范也。施食法疏可漏贴黑纸者，盖黑北方水色，取救渴义也。”引黄者，《正字通》云：“贴黄，即古之引黄。唐制，诏敕有更改，以纸贴之，曰贴黄。其表章略举事目见于前封皮者，谓之引黄。后世即以引黄为贴黄，不用黄纸。《龙川志》曰：‘富郑公上章贴黄言：臣与韩琦言，不当，起复。’是以引黄为贴黄也。李肇曰：‘贴黄或曰押黄。’”
        </desc>
    </Doc>
    <Doc>
        <title>客司</title>
        <desc>忠曰：“知客之人居处言客司，见〈〉处。故亦呼知客为客司。”云：“堂僧，堂司给由；暂到，客司给由。”</desc>
    </Doc>
    <Doc>
        <title>客头行者</title>
        <desc>
            属知客，受其使令者。云：“凡官员、檀越、尊宿、诸方名德之士相过者，香茶迎待，随令行者通报方丈，然后引上相见。”又云：“或欲诣方丈、库司、诸寮相访，令行者引往。”忠曰：“此皆知客寮客头行者也。”
        </desc>
    </Doc>
    <Doc>
        <title>客位</title>
        <desc>
            忠曰：“宾客及新命安息室也，旦过外别设焉。初叙住持旦过回礼。又云：‘住持遇名胜相看，就送客位回礼。止此’可知旦过之外有客位也。若一则同回礼，何别举之？谓旦过之外别设客寮，若名胜，则送客寮也。”云：“汤罢，两序勤旧同送客位。”《拈八方珠玉集》云：“宝盖来访渐源，源卷却帘子，在方丈内坐；盖乃下却帘子，却归客位。”《明极俊和尚语要》云：“大慧会中，有一尼僧来参，送归方丈客位歇云云。”
        </desc>
    </Doc>
    <Doc>
        <title>空盏</title>
        <desc>旧说曰：“不盛茶汤之盏曰空盏，非器通名。”云：“寮主相接入门，对触礼一拜，叙寒温毕，分手坐，献空盏。”</desc>
    </Doc>
    <Doc>
        <title>叩首</title>
        <desc>永平元和尚云：“凡礼拜，以头叩地，或至血出，此名顿首拜。”</desc>
    </Doc>
    <Doc>
        <title>苦行</title>
        <desc>
            忠曰：“净人亦名苦行。”云：“师居天台山国清寺，本寺厨中，有二苦行，曰寒山子、拾得。二人执爨，终日晤语，潜听者都不体解，时谓风狂子，独与师相亲。”云：“洎登弱冠，往庐山，乃礼归宗寺禅师充苦行焉。”忠曰：“作净人。”见〈净人〉处。云：“有苦行名韩大伯者，笑知客智眼未正。”详前〈典客〉处。
        </desc>
    </Doc>
    <Doc>
        <title>库司</title>
        <desc>云：“库司报堂司，令行者覆住持、两序。”解者曰：“库司，都寺也。”</desc>
    </Doc>
    <Doc>
        <title>库司茶头</title>
        <desc>有库司茶头。</desc>
    </Doc>
    <Doc>
        <title>库司客头行者</title>
        <desc>都寺寮客头行者也。云：“库司客头铺设僧堂内住持位。”又〈库司四节特为首座大众汤〉云：“都寺预于斋退具汤榜，即令客头行者备盘袱炉烛诣前堂首座前插香。”</desc>
    </Doc>
    <Doc>
        <title>库司行者</title>
        <desc>见〈方丈行者〉处。云：“当库行者，须有心力，解计算，守己清廉，言行真的，众所推伏，方可委付。”</desc>
    </Doc>
    <Doc>
        <title>库堂板</title>
        <desc>此小板也。见〈方丈板〉处。与前库堂大板异。云：“次日库司云云。库堂排位，首座光伴，鸣库堂板，上首知事与维那行礼。”</desc>
    </Doc>
    <Doc>
        <title>库头</title>
        <desc>
            副寺之旧称也。见〈副寺〉处。《幻住清规》云：“古丛林无副寺之名，惟称库头，掌一切支收出内，即知库之职也。”《禅苑清规》云：“库头之职，主执常住钱谷出入岁计之事，所得钱物即时上历，收管支破分明。斋料米麦常知多少有无，及时举觉收买。十日一次计历，先同知事签押；一月一次通计，住持人已下同签。金银之物，不宜谩藏，见钱常知数目，不得衷私借货与人。如主人并同事非理支用，即须坚执，不得顺情。常住之财，一毫已上并是十方众僧有分之物，岂可私心专辄自用？如非院门供给檀越及有力护法官员，并不宜将常住之物自行人事。如有借货米麦钱物，除主人及同事自辨衣钵外，常住之物不可妄动。当库行者，须有心力，解计算，守己清廉，言行真的，众所推伏，方可委付。如山野寺院，城市稍远，众僧所用，及药蜜茶纸之类，亦宜準备。僧行回买，常存道念，不可惮烦。病僧合用供给之物，不得阙少，如遇打给，即时应副。如仓廪疏漏，雀鼠侵耗，米麦蒸润，常住物色顿放守护，若不如法，并系库头照管，白同事人处置。”慈觉〈龟镜文〉云：“为众僧出纳，故有库头。”又云：“常住之物，一毫无犯，所以报库头也。”又云：“畜积常住，减克众僧，非库头所以赡众也。”又云：“多贪利养，不恤常住，非所以报库头也。”：“库头击木鱼。”见〈火头〉处。
        </desc>
    </Doc>
    <Doc>
        <title>库质钱</title>
        <desc>
            《老学庵笔记》云：“今僧寺辄作库质钱取利，谓之长生库，至为鄙恶。予按：梁甄彬尝以束苎就长沙寺库质钱，后赎苎还，于苎束中得金五两，送还之，则此事亦已久矣。庸僧所为，古今一揆，可设法严绝之也。”忠曰：“陆游言虽出于护法意，然不多读经律，而致此臆断。律有无尽财，事稍相类，未可概为庸僧之作，但防其鄙猥而可也。《敕修清规》首载圣旨，所谓解典库，亦是取典物货财而逐利，以赈寺用也。”
        </desc>
    </Doc>
    <Doc>
        <title>库子</title>
        <desc>副寺寮行者，属副寺，造单具收支者。见〈副寺〉处。又见前〈地客〉处，及〈〉处。或曰《禅苑清规》所谓当库行者是也。见〈库司行者〉处。</desc>
    </Doc>
    <Doc>
        <title>旷野神</title>
        <desc>天竺、中华多画于门壁，出食祭之。见〈〉处。</desc>
    </Doc>
    <Doc>
        <title>廊下</title>
        <desc>
            云：“师谓众云：‘我闻长廊下也喝，后架也喝。诸子！莫盲喝乱喝。’”〈日用轨范〉云：“不得衩袒归僧堂并廊下行。”云：“一日，于廊下逢数僧云云。”云：“延文二年冬，吉祥寺廊下库司灾。”外典亦有廊下。《说苑》云：“介子推行年十五而相荆，廊下有二十五俊士，堂上有二十五老人。仲尼曰：‘合二十五人之智，智于汤武；并二十五人之力，力于彭祖。’”《常朝录》云：“元稹为翰林承旨，朝退，行至廊下，时初日映九英梅，隙光射稹。”
        </desc>
    </Doc>
    <Doc>
        <title>老郎</title>
        <desc>云：“次直厅、轿番、庄甲、作头、老郎、人仆参拜。”又〈〉：“轿番次有老郎。”旧解云：“老郎者，力者之上首，所谓兄部也。”</desc>
    </Doc>
    <Doc>
        <title>老宿</title>
        <desc>：“勤旧之外，有老宿，次前资。”《临济录》云：“有一老宿参师，未曾人事，便问：‘礼拜即是？不礼拜即是云云。’”</desc>
    </Doc>
    <Doc>
        <title>楞严会</title>
        <desc>
            《敕修清规》云：“楞严会乃祈保安居。”其规详彼。又云：“四月十三日启建，至七月十三日满散。”云：“古法放参后，山门首讽诵。真歇和尚住径山，谓众不专诚，则在粥罢。”又云：“普回向偈，真歇和尚自制。信知名行尊宿一举，四海一律也。”旧说曰：“夏中楞严会始于真歇了禅师。真歇初住明州补陀山，僧行悉病疫，歇祷观音大士，大士梦中告云：‘佛在世时，有楞严咒，须令僧行依戒腊行道诵持，回向圣凡。’觉而依教行法，果众病平愈矣。自此丛林依行，但逐一回向。歇后住径山，方作普回向偈，天下遵用。”忠曰：“真歇作普回向文及观音梦告诵咒脱疫，没可疑焉，但如言夏中楞严会始于真歇，为难信耳。《备用》云：‘古法放参后，山门首讽诵。真歇住径山，在粥罢。’既言古法，则真歇已前有楞严会。“又《普陀山志》有十五卷，第三卷云：‘高宗绍兴元年，真歇清了禅师泛海，结庵于山椒，题曰海岸孤绝处。郡请于朝，易律为禅。’又第六卷载〈真歇小传〉云：‘此山禅宗，盖自师始，称开法第一世云。止此’不言观音灵梦，诵咒病愈事。”云：“‘将闻持佛佛，何不自闻闻？曼殊室利五脏心肝，尽情吐露。这里荐得，九十日内，异口一音，讽演摩诃悉怛多般怛罗无上神咒，声声无间，无见顶相，无为心佛，时时见前。若也踌躇，龟峰不免重下注脚。’卓拄杖一下，遂高声唤云：‘侍者！收取拄杖。’”
        </desc>
    </Doc>
    <Doc>
        <title>楞严头</title>
        <desc>
            云：“维那先期择有音声者为楞严头。”又云：“维那白佛宣疏毕，楞严头喝；楞严众和毕，仍作梵音；唱念经首序引毕，方举咒；咒毕，喝摩诃；众和毕，维那回向。”又云：“每日集众，讽咒毕，楞严头举普回向偈，大众同声念。”又云：“至七月十三日满散，礼同。但楞严头唱念咒尾之末章，维那回向而散。”有众寮楞严头与佛殿楞严头，别也。云：“设照牌，特为寮主、副寮、楞严头行瓶盏人。”解者曰：“此是众寮楞严头也，非佛殿楞严头。”《卧云日件录》云：“宝寿祖师月舟，名周勛。少年在天龙为楞严头，梦窗自教授佛母。”又云：“东福楞严头普庆，字迪元，与绝海联句，破题曰：‘凉雨城南寺。’绝海续曰：‘清标天上仙。’”义堂《日工集》云：“府君义满见楞严头喝食唱佛母，曰：‘彼少年者，俊快如斯，可爱也。曰禅家雏道者，虽七八岁，亦犹于大众前作法事，他时荷大法，住持巨剎，威仪可观，盖自少年薰陶而然。’”《空华集》云：“鹿峰宗辅道者，年十三，适值解制，选于众，为楞严头，已能唱念，其声和雅，听者咸悦之。今归武陵梵音禅院，欲省今师大全记史，其志可嘉，故以偈为饯云耳。偈曰：‘正宗辅教岂无人？年少头陀已出尘。见说楞严胜会日，迦陵落落梵音新。’”云：“侧闻令弟仁叔，梦窗之孙。今夏钧选楞严首唱。乃祖七朝帝师梦窗曾任此职。此职增重，尊丈前程可知。”
        </desc>
    </Doc>
    <Doc>
        <title>楞严图</title>
        <desc>云：“堂司依戒腊写楞严图、念诵巡堂图、被位图、钵位图、戒腊牌。”</desc>
    </Doc>
    <Doc>
        <title>楞严咒</title>
        <desc>
            《首楞严经长水疏》云：“首楞严者，《涅槃》云：首楞者，名一切事竟；严者，名坚，即一切事究竟坚固也。得此三昧，观法如幻，于法自在。”又咒末疏云：“此咒四百二十七句，前诸句数但是归命诸佛菩萨、众贤圣等，及叙咒愿加被，离诸恶鬼病等难。至四百十九云跢侄他，此云即说咒曰。从四百二十唵字去，方是正咒。如前云六时行道诵咒，每一时诵一百八遍，即正诵此心咒耳。如或通诵，更为尽善。”大明仁孝皇后劝善书云：“白伞盖者，二千一百三十字。”《首楞严经圆通疏》云：“临川克立曰：昔天台智者大师闻西域有是经，夙夜西望愿见，而未及见也。唐武后长安末，般剌密帝三藏始持梵本自南海至广州，会宰相房融知南铨在广，请就制止寺译出，而笔受之。中宗神龙元年乙巳五月念三日，经成，誊写入奏，适朝廷多故，未遑颁行。有神秀禅师入内道场，见所奏本，传写归荆州度门寺，时慧振法师访度门而得之，经始传。天宝十年，西京兴福寺惟悫法师复于故相房融家，得其笔受之本，始作疏解而广传之。”旧说曰：“禅剎诵楞严咒，始自唐北宗神秀大师。”忠曰：“克立但言神秀传写此经归度门寺，未得神秀始诵此咒之证。旧说附会，此类不一。然既写得，则理可诵咒。”荣西《兴禅护国论》云：“《楞严经》云：‘佛言：阿难！持此四种律仪，皎如冰霜。一心诵我般怛罗咒，要当选择戒清净者以为其师，着新净衣，燃香閑居，诵此心佛所说神咒一百八遍，然后结界，建立道场，求于悉地，速得现前。于道场中发菩提愿，出入澡浴，六时行道，如是不寐，经三七日，我自现身，至其人前，摩顶安慰，令诵持众生，火不能烧，水不能溺，乃至心得正受，一切咒诅，一切恶星，不能起恶。阿难！当知是咒常有八万四千那由他等金刚藏王菩萨种族，一一皆有诸金刚众而为眷属，昼夜随侍。设有众生于散乱心，心念口持，是金刚王常随从，何况决定菩提心者。阿难！是娑婆界有八万四千灾变恶星，二十八大恶星出现世时，能生灾异，有此咒，地悉皆消灭，十二由旬成法戒地，诸恶灾障永不能入。是故如来宣示此咒，于未来世保护初学诸修行者。’文禅院恒修，此是白伞盖法也，镇护国家之义明矣。”《僧史略》曰：“灌顶坛法，始于不空。代宗永泰年中，敕灌顶道场处，选二七人为国长诵佛顶咒，及免差科地税云。”《释氏资鑒》云：“唐代宗大历九年甲寅，道士史华以术得幸，因请立刃梯，与沙门粗法。有旨：两街选僧，克日较胜负。沙门崇惠常诵楞严咒，表请挫之。帝率百僚临观，史华革履刃梯而上，命惠蹑刃而升，往复无伤。惠乘胜，命聚薪于庭，举烈焰，惠入火聚，呼华入，华惭汗不敢正视。帝大悦，赐崇惠号护国三藏、紫衣。”
        </desc>
    </Doc>
    <Doc>
        <title>冷淘会</title>
        <desc>《石庵玿禅师录》有结冷淘小参云：“湖南人卖上面，福建人吃冷淘云云。”《正字通》云：“淘，音陶，浙米也。”</desc>
    </Doc>
    <Doc>
        <title>礼拜</title>
        <desc>
            道宣《归敬仪》云：“礼者，履也，敬而已矣。经云‘恭敬塔庙，谦下比丘’者是也。”礼者，履也，出《说文》。敬而已矣，出。经云，出《法华》。《六祖法宝坛经》云：“僧法达，常诵《法华经》。来礼祖师，头不至地。师诃曰：‘礼不投地，何如不礼！’乃至听吾偈曰：‘礼本折慢幢，头奚不至地？有我罪即生，亡功福无比。’”《大鑒小清规》云：“礼拜之法，自谦之法，坐具不敢全展，须上两角折转些子。若新为僧，坐具但半展两重狭而礼拜。又拜时，合掌低头问讯，次先两手托地，次两膝至地，低腰妥身，仰展开两掌，头额至地，两手、两膝皆至地，名五体投地。又拜佛之法，仰开两掌，接承如来双足，叩头而礼拜佛也，故曰头面接足礼。今此方人，以两手捏拳，不知何义。”又云：“礼拜之法，低头问讯，先两手掌至地，徐徐五体投地，低腰，伸手掌而拜。有一等执拗之人，礼拜时，先跪两膝至地，次方两掌至地，威仪不雅，如俗人不知次第。，不依真正法度，误后来错习恶相之甚也。”，见〈〉处。《翻译名义集》云：“那谟悉羯罗，此云礼拜。今谓礼之与拜，名有通局长短。经曰：礼者，履也。进退有度，尊卑有分，谓之礼。《礼记》云：‘礼也者，犹体也。体不备，君子谓之不成人。’故孔子云：‘非礼勿视，非礼勿听，非礼勿言，非礼勿动。’是则凡所施为，皆须合礼，此显礼名通也。《白虎通》云：‘人之相拜者何？所以表情见意，屈节卑礼尊事者也。’拜之言服也，故《周礼》明九拜，此显拜名局也。若依释氏，如南山云：‘四仪若无法润，乃名枯槁众生。’故天台明四种三昧之法，是知四仪法则名礼。身业恭敬名拜，此亦礼通拜局。今此翻译礼即是拜。“故《大论》云：‘礼有三种：一者口礼；二者屈膝，头不至地；三者头至地，是为上礼。’一、口礼者，如合掌问讯也。《观音义疏》云：‘此方以拱手为恭，外国以合掌为敬。手本二边，今合为一，表不散诞，专至一心。’《僧祇律》云：‘礼拜不得如哑羊，当相问讯。’《尔雅》云：‘讯，言也。’《地持论》云：‘当安慰舒颜，先语平视，和色正念，在前问讯。’《善见论》云：‘比丘到佛所，问讯云：少病少恼，安乐行不？’二、屈膝者，即互跪也。《音义指归》云：‘不合云胡跪，盖梵世遗种，居五竺间，葱岭之北，诸戎、羌、胡，今经律多翻互跪。以三处翘耸，故名互跪，即右膝着地也。’《涅槃疏》明三义：一、右膝有力，跪能安久；二、右膝有力，起止便易；三、右膝躁动，着地令安。若两膝着地，则名长跪。《毗奈耶》云：‘尼女体弱，互跪要倒，佛听长跪。’三、头至地者，即五体投地。故《大论》云：‘人之一身，头最为上，足最为下。以头礼足，恭敬之至。’《辅行》云：‘準《地持》、《阿含》，皆以双膝、双肘及顶至地，名五体投地，亦名五轮，五处圆故。’”云：“勒那三藏说七种礼，今加后三，以成圆十。一、我慢礼，谓依次位立，无敬心故；二、唱和礼，高声喧杂故；此二非仪。三、恭敬礼，五轮着地，捧足殷重故；四、无相礼，入深法性，离能所故；五、起用礼，虽无能所，而礼不可礼之三宝，一一佛前皆影现故；六、内观礼，但礼身中法身佛故；七、实相礼，无内无外，同一实故；八、大悲礼，前虽有观，未显为生，今一一礼，普代众生故；九、总摄礼，总摄前六为一观故；十、无尽礼，入帝网境，若佛若礼，重重无尽故。”《钞》：“礼佛十重，初、二非仪，令其知非，故辨之耳；三通权小；四是始教，顺空义故；五是终教，通事理故；六、七顿教，但礼心佛，无礼礼故。八通终教，同教一乘故。后三合成圆教，八是能礼，一具一切故；九融深浅，事随理融，事事无碍故。而言摄前六，二非仪故，十重重无尽故。下经云：‘一毛孔中，悉明见不思议数无量佛，一切毛孔皆如是普礼一切世间灯，举身次第恭敬礼，如是无边诸最胜。亦以言辞普称赞，穷尽未来一切劫，一如来所供养具，其数无量等众生。’又〈普贤行〉云：‘于一微尘中，见一切诸佛菩萨众围绕。法界尘亦然，一一如来所，一切剎尘礼等。’若依此礼，一礼则无有尽，功德岂可量哉！”忠曰：“勒那七礼广说，如及道宣《归敬仪》。”《西域记》云：“致敬之式，其仪九等：一、发言慰问；二、俯首示敬；三、举手高揖；四、合掌平拱；五、屈膝；六、长跪；七、手膝踞地；八、五轮俱屈；九、五体投地。凡斯九等，极唯一拜，跪而赞德，谓之尽敬。远则稽颡拜手，近则舐足摩踵。”《智度论》云：“何名头面礼足？答曰：人身中第一贵者头，五情所著而最在上故；足第一贱，履不净处，最在下故。是故以所贵礼所贱，贵重供养故。复次，有下、中、上礼，下者揖，中者跪，上者稽首。头面礼足是上供养，以是故佛毗尼中，下座比丘两手捉上座两足，以头面礼。”又云：“天竺以捉足为第一恭敬。”忠曰：“清拙：‘仰开两掌，接承如来双足。止此’固无间然，而《智度论》已言：‘毗尼中，两手捉上座两足。止此’今且引律，证覆开两掌执触前人足上。”《毗奈耶杂事》云：“难陁执持衣钵，入城乞食，巡至鹿子母家，时毗舍佉见彼容仪光饰，便起净信，礼其双足，将手触着；彼身柔软，女是触毒，近便损害，难陀便起染心。”略钞。又《十诵律》云：“尔时诸比丘以油涂足上，是国多尘土，着比丘脚，诸居士妇以两手接比丘足作礼，然后洗手捉钵下食。比丘言：‘先洗手已，捉钵。’答言：‘已洗，若汝不油涂足者，当有何过？’佛见妇呵责，还僧房，语比丘：‘从今不应油涂足上入白衣家。’”又《十诵律》云：“毗舍佉鹿子母信众僧，两手接足，头面作礼。”《释氏要览》云：“《长阿含经》云：‘二肘、二膝、头顶，谓之五轮。’轮者，圆转之义也，亦云五体。凡礼拜，必先并足正身，合掌俯首，以手褰衣，衣即袈裟也。《五百问》云：不褰三衣礼拜，得众多罪。先以右膝着地，次下左膝，以二肘着地，舒二掌过额承空，示有接足之敬也。以头在地，良久方成一拜。若以中拇指相拄，或以掌承面，或捺地，并非仪也。”又云：“《大方广宝箧经》：‘智灯声闻问文殊言：云何礼佛？文殊言：若见法净，名见佛净。若身若心，不低不昂，正直而住，不动不摇，其心寂静，行寂静行，是名礼佛。’”《万善同归集》云：“若行道礼拜时，不生殷重，既无观慧，又不专精，虽身在道场，而心缘异境，着有为之相，迷其性空，起能作之心，生诸我慢，不了自他平等，能所虚玄，傥涉兹伦，深当客舂磨牛责。”《野客丛书》云：“古者拜礼，非特首至地，然后为拜也。凡头俯、膝屈、手动，皆谓之拜。按《周礼》辨九拜之仪云云。肃拜，但俯下手，即今之揖也，何尝专以首至地为拜邪？乃知禹闻善言则拜，如揖之类是也，岂仆仆之谓哉？”《周礼》九拜解，见〈顿首〉处。《朱子语录》云：“古人之拜，正如今道士拜，二膝齐下。唐人先下一膝，谓之雅拜。”李济翁《资暇录》云：“夫拜者，礼之特，所以申敬恭之仪。故《周礼》有稽首、顿首、振动、吉兇、奇褒、肃九等之拜，以示威灵而观容止也。其非至亲，行卑者拜，则接捧示止之，不敢当之意。今卑谦大过，反不敢接捧，而鞠躬侧立惕受，翻令前人得以尽礼深拜。又书状吊庆辞竭，并削去拜字，以敬尊官，都乖古风。”周祈《名义考》云：“首与要平为拜。《荀子》：‘平衡曰拜。’平衡谓磬折，正首与要平。”《荀子注》：“首与腰，如衡之平。”
        </desc>
    </Doc>
    <Doc>
        <title>礼话</title>
        <desc>
            云：“参头曲躬近前云：‘久响和尚道价，此日获奉尊颜，下情不任喜跃之至。’退身依位，又一展云：‘某寒暄，伏惟和尚尊体起居万福！’注：正月孟春犹寒，二月仲春渐暄，三月季春极暄，四月孟夏渐热，五月仲夏毒热，六月季夏极热，七月孟秋犹热，八月仲秋渐凉，九月季秋霜冷，十月孟冬渐寒，十一月仲冬严寒，十二月季冬极寒。”忠曰：“某寒暄处，随时以此语也。”云：“即日时令谨时，共惟堂头和尚尊候起居万福。”忠曰：“谨时语通十二月，时令处可用孟春、孟夏等也。如结制礼仪中，云即日孟夏谨时。”：“正月单句类云：‘孟春谨时、春谨孟月、孟春犹寒、孟春渐暄等。’二月单句类云：‘仲春谨时、春谨仲月、仲春犹寒、春半渐暄等。’三月单句类云：‘季春谨时、春谨季月、季春极暖等。’四月云：‘孟夏谨时、孟夏谨月、孟夏渐热、首夏清和等。’五月云：‘仲夏谨时、仲夏谨月、炎景方中等。’六月云：‘季夏谨时、季夏谨月、季夏极热、朱夏告阑。’七月云：‘孟秋谨时、孟秋谨月、开秋兆凉等。’八月云：‘仲秋谨时、仲秋渐凉、素景适中等。’九月云：‘季秋谨时、季秋谨月、三秋向杪等。’十月云：‘孟冬谨时、孟冬谨月、小春暄妍、初冬薄寒等。’十一月云：‘仲冬谨时、冬谨仲月、冬半寒隆、仲冬严寒等。’十二月云：‘季冬谨时、季冬谨月、冬晚极寒等。’”
        </desc>
    </Doc>
    <Doc>
        <title>立班小头首</title>
        <desc>
            忠曰：“侍者云小头首，盖对西序头首言小矣。”《校定清规》云：“侍者谓之立班小头首。在方丈，所以多不与位者，犹父子一家也。若外客至方丈，为主人煎点，侍者亦同坐，但俟主人坐定，侍者于住持前问讯，方可就坐。在住持前虽为位卑，然亦压寺中诸小头首。”云：“院中小头首，如堂头侍者、圣僧侍者、延寿堂主、炉头、众寮寮主、首座、阁主、殿主，并维那所请。”云：“古之欲弘吾宗于天下后世者，先整丛林；欲整丛林者，先正住持之名；欲正住持名者，先选头首之材；欲选头首材者，先选侍者之职。谓之立班小头首，盖以此也。而其职欲久，久则朝亲暮炙，砥砺淘冶，厥材底于大成。是以庆喜侍佛者二十年，香林侍韶阳者十八载，老慈明之侍汾阳，行雪堂之侍佛眼，皆十余祀。亲近益久，而所学益进，而后克续乃焰，联乃芳，宗风盛于百世。其职如斯，可不选哉？”忠曰：“立班者，何谓也？盖择于衣钵侍者之不立班，而称余四侍者为立班小头首乎。”
        </desc>
    </Doc>
    <Doc>
        <title>立参</title>
        <desc>忠曰：“立地说法，故云立参而已，即晚参也。”《希叟昙禅师法华录》及小参中，有为行者立参四则。又晚参普说云：“慈明出游，杨岐乃挝鼓请归立参。”</desc>
    </Doc>
    <Doc>
        <title>立地</title>
        <desc>
            忠曰：“佛事名立地，盖语不多故，立地而成也。”虎关炼禅师〈十禅支录序〉云：“师虎关曰：‘予考订古今禅册，备十门：一曰开堂，二曰上堂，三曰小参附升座，四曰拈提，五曰普说，六曰法语，七曰对机，八曰立地，九曰偈赞，十曰秉拂。’”
        </desc>
    </Doc>
    <Doc>
        <title>立僧板头</title>
        <desc>立僧床，此方曰分手板也。盖僧堂后堂首座分手位也。云：“维那鸣椎，俟首座唱食至第三句将毕，转身退至立僧板头立。”</desc>
    </Doc>
    <Doc>
        <title>立僧首座</title>
        <desc>
            旧说曰：“立僧者，谓成立众僧也。无定人，首座、头首之外，别于西堂或前堂及诸耆宿中，择有道博达之人，敦请为众开法焉，或有请大方尊宿充之，极为重任矣。夫前堂首座之代主说法者，尚乏人。日本古有阙之，况立僧之名实相符，岂易多得耶？如名德首座，则前堂中择稍有德者为之，不甚难得其人也已。”云：“其事严重，不可轻举。如大方西堂、名德首座，行解素为众所推服者，委曲陈情。如有允意，特为上堂言：‘此间多众，宜得当人相与建立法幢，开大炉韛。山中幸有某人，知见高明，慧命所寄。少刻，下座同两序大众拜请，为众开室，伏望慈悲，特垂开允。’下座云云。”云：“退院尊宿、首座、藏主，如合众望，可举立僧。即住持人升座，举白讫，知事、大众诣寮礼请。请辞云：大众倾心，久思示诲，伏望慈悲，俯赐开允。如不允，更不答拜。云：自救不了，岂可为人？如允，即时还礼。云：既蒙坚请，不敢固辞。乃上方丈陈谢，礼数随宜。退院尊行，谢云：本欲依栖，贵藏衰拙，既蒙见举，不敢奉违。答云：象驾既临，法轮常转。虽然不合奉烦，告以佛法为念。退院平交，谢云：方图自养，岂复为人？上命虽违，下情多愧。答云：不合奉烦，且以佛法为念。诸方名德及参学小师，谢云：此蒙和尚指挥，今受兄弟问讯，虽无深证，不敢固辞，下情无任惶恐，感激之至。答云：既有余光，且以佛法为念。并相看，陈谢知事。次日，堂头库下特为煎点。置食随意。”云：“若名德之士受此请，住持座上说及，即抽身归寮闭门。下座，领大众扣门。开门接住持入，插香同众触礼一拜，呈纳普说入室牌。”已下略举事缘。大慧杲和尚为礼侍者断七普说云：“老和尚圆悟曰：‘如今方知道我不谩你。’我既会了，却倒疑着几个禅头，乃问老和尚。老和尚曰：‘我个禅如大海相似，是你将得个大海来倾取去始得。若只将得钵盂来，盛得些子去便休，是你器量只如此，教我怎柰何？能有几个得到你田地？旧时只有一个璟上座与你一般，只是死了。’过得几时，便举我立僧。后来在云居首座寮，夜间常与兄弟入室，老和尚爱来听。”《人天宝鑒》云：“慈航小参，长灵卓禅师命无示立僧。法席严肃，不事堂厨，唯安禅以当佳供，夜参以当药石。其间衲子有不任者，无示告卓曰：‘人以食为先，若是，则众将安乎？’卓愠之曰：‘表率安可为此？’无示云：‘某不争堂厨，教谁争耶？’”《丛林盛事》云：“应庵初依蒋山圆悟会中，与此庵元为友。及元住虔之连云，华从虎丘隆会中来，初到，便令作首座，未久，令立僧。元上堂云：‘西河有师子，连云出虎兕。亲从猛虎窟中来，文彩爪牙悉皆备。虽未及惊群，已有食牛志。痛念杨岐宗今之如埽地，竖起铁脊梁，与先师出气。诸人还识么？两眼大如环，当头立底是。’”又云：“谷山旦，初参佛性泰和尚，泰问：‘前百丈不落因果，因甚堕野狐身？后百丈不昧因果，因甚脱野狐身？’旦曰：‘好与一坑埋却。’泰征之，语皆不凡。未几，令立僧，名动一时。”《应庵华禅师天童录》有举杰首座密庵立僧上堂。《密庵杰禅师径山录》有举演首座立僧上堂云云，下座诣首座告香。《无準范禅师录》有请渊首座立僧上堂。又有上元请首座立僧上堂。云：“时松源唱道饶之荐福，师往参焉，蒙印可。辞源巡礼江淮间祖塔，至蒋山，浙翁命充立僧首座。晋陵尤公煜数入山听师提唱语，悦服。”《虚堂愚和尚录》有灵隐立僧普说。已下略举请尊宿立僧事缘。《应庵华禅师蒋山录》有举西堂正法和尚立僧上堂。《密庵杰禅师径山录》：“请前堂首座鹤林印和尚立僧上堂云云。下座，烦知事、头首、大众，诣首座寮扣问。”《松源岳禅师录》：“举首座凤山义和尚立僧上堂云：‘诸佛不出世，祖师不西来，佛法遍天下，谈玄口不开。既是谈玄，因甚口不开？问取凤山和尚。’”《癡绝沖禅师天童录》：“请蒋山石溪和尚立僧上堂云：‘正法眼，破沙盆，贵时倾国不换，贱时不直分文。不作贵，不作贱，分付石溪老子，共结佛祖深冤。’”云：“师既归蜀，初住果之清居、梓之望川。未几，复振锡而南至夔门。时尚书杨公辅素闻师名，以卧龙招之，留三年。出峡，至常州华藏，遁庵演始延师分座立僧，众皆倾服。”《山庵杂录》云：“破庵和尚，退资福，赴径山。蒙庵招，委以立僧首座职。有宝上座者，具大知见，遇住持、首座开堂，必横机捷出，迎锋取胜。一日，破庵开室，宝上座至，破庵垂语云：‘乾坤之内，宇宙之间，中有。’宝拟议，被打出。其时，宝待破庵举语尽，乃进语：‘既于中有处被打出，以谓破庵故摧我。’归衣单下脱去。火后，乡人收舍利呈破庵。破庵拈起云：‘宝上座！饶你有舍利八斛四斗，置之一壁，还我生前一转语来。’掷地，惟见脓血。闻之于先辈。”
        </desc>
    </Doc>
    <Doc>
        <title>立僧首座床</title>
        <desc>即立僧板头也。</desc>
    </Doc>
    <Doc>
        <title>隶籍</title>
        <desc>
            云：“师游境内山水胜处，辄憩止，遂成兰若一十三所。今曰花果院，隶籍寺门。”《字典》云：“隶，郎计切，音丽。《说文》：‘附着也。’注：隶，属也。又〈孔融传〉：‘皆隶名而已。’”宋马缟《中华古今注》云：“牛亭问籍者何云，答曰：‘籍者，一尺二寸竹牒，记人之年、名字、物色，悬之宫门，案省相应，乃得入也。’”
        </desc>
    </Doc>
    <Doc>
        <title/>
        <desc>
            云：“古人腰包顶笠，到山门首下笠，入门炷香，有法语。”又〈装包〉云：“古者戴笠，笠内安经文、茶具之类。”《释氏要览》云：“盖，律有二种：一竹盖，二叶盖。《寄归传》云：‘西域僧有持竹盖，或持伞者。’梁高僧惠韶遇有请，则自携杖笠也。今僧戴竹笠、棕笠，乃竹盖之遗制，但去柄尔。今又加油绢于上，即唐马周制在席帽以御雨，故效之也。”云：“初住庵，有尼名实际，到庵，戴笠子、执锡，绕师三匝，云：‘道得即拈下笠子。’三问，师皆无对，尼便去。后天龙和尚到庵，竖一指，师当下大悟。”
        </desc>
    </Doc>
    <Doc>
        <title>连珠喏</title>
        <desc>忠曰：“连珠喏，盖数人连声唱喏，如珠连环也。”《夷坚志》云：“昆山县一老叟，钱三万，买满舱鳖，尽解缚，放诸水。是夜梦数百人被甲于门外唱连珠喏，惊出视之，相率列拜，谢再生之恩云云。”</desc>
    </Doc>
    <Doc>
        <title>莲华会</title>
        <desc>《圆悟勤禅师天宁录》有莲华会上堂。《慈受深禅师慧林录》有资福作莲花会，供养罗汉升座。</desc>
    </Doc>
    <Doc>
        <title>敛钟</title>
        <desc>
            云：“住持、知事以下，上间立，首座以下，下间立，维那敛钟念诵。”云：“挂搭之法，敛僧堂前钟，大众先归钵位云云。”又〈两序进退〉云：“首座领大众人事，送出库堂门云云。又敛钟，首座入寮，占西手，与住持人事。”又〈四节堂中三日点茶〉云：“行者敛钟七下，住持归位。”云：“若法眷尊长，即敛僧堂前钟，随至方丈人事。”忠曰：“谓住持人法眷也。”《宗门统要》云：“台州幽栖道幽禅师，一日敛钟上堂，大众才集，乃问：‘什么人打钟？’僧云：‘维那。’师云：‘近前来。’僧便近前，师遂打一掌，却归方丈。”忠曰：“盖是念诵敛钟。”云：“待敛钟声发，即如法夹巾把钵，令匙柄向身。”又云：“入堂，未敛钟声，礼拜，且收坐具，上床坐。”解者曰：“食时，初后各鸣云版。今敛钟者，谓初云版也，或曰长板是也。”泉涌开山俊芿作相式云：“先三下钟，撞钟三下，大小食时俱用此钟。次三鼓，击鼓三下。次云版，挝板三通，少急打之。次长板，三三连打，但后一缓打也。此时众僧具仪入堂，至所坐处，放巾置钵于床前席，各展坐具，三拜已，即上床坐。次云鼓，击鼓三通，少急打之。此时长老入堂，众从座起。次云版，挝板三通，极急打之。诸僧同时上床前席，各展坐具。次直日打静，维那鸣槌，唱十佛名，众僧随唱，同礼佛名。礼已，收具上床而坐。次引呗，如来妙色身等。次诵展钵偈，开钵行饭，次诵此食色香味等偈及作五观、诵食偈等，次众僧正食，食已行水，用盥漱口，次后呗，处世界如虚空等。次食竟偈，次云版。一通急打，此时众僧下坐出堂。”云：“大板鸣，方归图位，住持入堂，供头鸣堂前钟七下。”又〈维那〉云：“每日二时赴堂，堂前钟鸣，离位入堂，圣僧前左手上香。”又〈库司四节特为首座大众汤〉云：“都寺从圣僧后右出堂外，迎住持入堂，供头缓鸣堂前钟七下，送住持入位。”又〈法器章〉云：“僧堂钟，遇住持每赴众入堂时，鸣七下。”解者曰：“堂前七下钟，此名敛钟。斋粥二时，住持将自外堂入僧堂，稍到明楼边时，正鸣之，及入堂，少紧打。与库前下钵鼓同时交鸣。其实九下，起尽二下叠鸣，此触钟而不与数，故言七下。敛，收也，以其紧撞之也。”忠曰：“旧说紧鸣为敛义。二十五点图，亦以敛为缓反言。捡韵书，敛字无紧急训。但律家食前云版急鸣，此云敛钟。前引解者依之，以名于《清规》斋粥、住持入堂七下钟。然《清规》却有云：缓鸣堂前钟七下者，此引。则紧打义不当也，不宜名敛钟。仍知《敕修清规》但言堂前钟七下，而不言敛钟，固有以也。”忠按：说长打钟法云：“如是渐渐敛椎，渐穊渐小，乃至微末。止此”《资持记》：“敛谓收声。止此”由是观之，长打钟及渐敛收，乃紧其打，此云敛也。而今七下亦紧鸣，故例长打之敛声，而亦云敛钟乎？
        </desc>
    </Doc>
    <Doc>
        <title>凉帘</title>
        <desc>见〈暖帘〉处。云：“丝开渭水苍龙骨，织就炎天片雪寒。六用门头才放下，节纹一点不相瞒。”</desc>
    </Doc>
    <Doc>
        <title>凉伞</title>
        <desc>
            忠曰：“日本禅林长老者，行路执伞，覆之遮日。制小于法盖，以油纸造之。”《余冬序录》云：“按宋人私录，京城士人旧通用青绢凉伞。大中祥符间，惟许亲王用之，余并禁止。后又许中书、枢密院依旧用伞。”《尧山堂外纪》云：“刘子仪名筠侍郎，三入翰林，希望大用，意颇不怿，赋诗云：‘蟠桃三窃成何味？上尽鳌山迹转孤。’移疾不出。朝士问候者，继至询之，云：‘虚热上攻。’石中立在坐云：‘只消一服清凉散。’意谓两府始得用青凉伞也。”忠曰：“僧家凉伞有所拟也。”
        </desc>
    </Doc>
    <Doc>
        <title>两班</title>
        <desc>
            忠曰：“朝廷制有文武两班，禅林拟之，故有东西两班也。”云：“两序之设，为众办事，而因以提纲唱道，黼黻宗猷。至若司帑庾，历庶务，世出世法，无不閑习。然后据位称师，临众驭物，则全体备用，所谓成己而成人者也。古犹东西易位而交职之，不以班资崇卑为嫌，今岐而二之，非也。甚而党斗，强弱异势，至不相容者有矣，惟主者申祖训以戒之。欲其无争，必慎择所任，使各当其职，人无閑言可也。”《明极俊禅师再住建长录》：“谢新两班上堂云：‘百丈已前，无住持事也，无两序之称，亦无进退之说；百丈已后，古风渐散，法出奸生。选贤择能，量才补职，以宗眼明，戒行洁者为住持，谓之长老；以参请多，丛林熟者归西序，谓之头首；以廉于己，世法通者归东序，谓之知事；匡持法社，左辅右弼，可谓至矣尽矣，无以加矣。逗到末梢，无贤可选，无能可择，不陈其力，而就其列者，往往有之。以故丛林凋弊，，深可伤叹！’”云：“上御奉天门视朝，侍卫忽惊扰，两班亦喧乱。”
        </desc>
    </Doc>
    <Doc>
        <title>两展三礼</title>
        <desc>
            《字汇》云：“展，之辇切，旃上声，开也，舒也。”《小补韵会》云：“展，知辇切，舒也。”旧说曰：“展者，初欲展坐具，师家揶揄止之，故作折势；复欲重展，复止之，复作折势；然不拜则情不足，故不展坐具而手持触地拜而已。”或曰：“展者，插手于坐具也，至第三度，抽之点额而礼。”忠曰：“或曰展者，展礼话也，谓叙事寒喧。予谓展固系坐具，初欲展具，师家约免，即不展具，但叙事情。第二展义同，叙寒喧耳，非展礼词之义。”云：“起至炉前，两展三礼，谢茶。初展云：‘某等重承煎点，特此拜谢，下情不胜感激之至。’再展云：‘即日时令谨时，恭惟堂头和尚尊候起居多福！’退身触礼三拜。”又〈谢挂搭〉云：“参头一展坐具，住持展手约免之，即收起。参头进前云：‘某等宿生庆幸，获遂依栖，下情不胜喜跃之至。’仍如前退身，香几右手转，归位问讯，再展坐具，住持复如前约免，收坐具。再进前云：‘即日时令谨时，恭惟堂头和尚尊候起居多福！’仍如前转，归位问讯，触礼三拜，住持答一拜。”又《大鑒》说，见〈触礼〉处。忠曰：“上来所录，到第三度触礼三拜。其三拜，但是三度点额也。然又有第三度真三拜者。云：‘插香，两展三礼，免则触礼。止此’此既免真三拜，故但触礼点额三度也。”《校定清规》云：“两展三拜，亦有议论高者，凡前两展，住持不答拜，只以两手作分开势。盖彼欲展拜，此以手免之，故彼抽之；彼又展，此又免之，故彼触拜，则住持亦当触拜酬之。”《僧史略》云：“近以开坐具便为礼者，得以论之。昔梵僧到此，皆展舒尼师坛，就上作礼。后世避烦，尊者方见开尼师坛，即止之，便通叙暄凉。又展犹再拜也，尊者还止之。由此只将展尼师坛拟礼为礼之数，所谓蓌拜也。如此设恭，无乃太简乎？然随方为清净者，不得不行也。”《祖庭事苑》引《僧史略》文了云：“今丛林尊宿亦行此礼，所未便者，僧方展坐具，即反答一拜，实为倒置，往往辄谓一展即当二拜，不知据何而为此言。所谓蓌者，诈也。卑以诈拜，而尊实答之，既重轻之不分，使后世将何以为法邪？而今而后，慎勿言答拜之礼，以取笑于傍观。蓌，祖卧切。”《释氏要览》云：“南方以抽坐具为礼，律检无文。”已下引《僧史略》。又云：“蓌，音挫，拜失容，又云诈也。”《村寺清规》叙九拜了云：“然今丛林多只两展三拜，或谓昔有梵僧来参仰山，僧方展，而山怜其远来特止之。僧即进前切叙云：‘久仰道风。’意欲展拜，山又止之，僧故只通寒温，而后触礼三拜云云。后世因之而为叙见之礼。又或更简而只触礼三拜云云。但梵僧参仰山之事，《清规》诸书所不载，后学不知两展三礼之由，竟昧见尊宿当九拜之敬耳。”云：“予初游方，一尊宿曰：‘昔仰山有西土僧来参，手展坐具，山挹而辞之，遂通仰参。复欲展礼，山又止，乃通寒温，僧则触礼三拜。丛林若不本此说，则此礼无义理。后予任职众中，睹师徒行礼，其徒方展坐具，而师乃答拜。次日予诘曰：‘讵有为徒者方展具，而师即拜？于理未通。’师曰：‘近代宗师皆然。’予举前话以应，遂以予言为是。兹事盖清规所不载。”忠曰：“《僧史略》开坐具为礼，引梵僧缘。通慧博该，必有所据，后世因作梵僧参仰山两展三礼之说，夫仰山别有梵僧来参缘，乘之傅会矣，宜哉《清规》诸书不载！”《律苑事规》云：“禅规二展三礼，今律规并作大展三拜。词语先寒暄，次叙事，一并称之，住持不答拜。”旧说曰：“两展陈辞，每展别，初展言某事，再展言起居。”旧说云：“或规有初展叙时令，异于《敕修清规》。”忠曰：“言或规者，指《律苑》乎？若然，则卒见《律苑》云‘先寒暄，次叙事’，谬解为二展三礼事，而自以为异余规。然《律苑》实以禅规二展三礼合为一个大展三拜，故拜间不交词语，拜前一并称唱之。其语先寒暄，次叙事也。若到大展九拜，则每三拜展词，其语先叙事，次寒暄，并同禅规。〈九拜〉处引《律苑》。《敕修清规》亦一并称之，则先起居，次叙事。见〈游方参请〉及〈谢挂搭〉。《敕修》何异《律苑》耶？旧说又云：‘《泽山清规》先叙时令。止此’妄谬惑人有如此者。《备用》两展皆先叙事，次寒温，与《敕修》全同。”因录一并唱语法。云：“参头领众至客司。乃至词云：‘即日恭惟知宾尊长禅师尊候起居多福！久钦道誉，获奉瞻际，下情不胜感激之至。’”又云：“知客词云：‘移刻恭惟诸位尊长禅师尊候起居多福！适承降重，特此拜谢，下情不胜感激之至。’”一并词语，先拜，次词语。云：“参头转身至炉前，对触礼一拜，词云：‘移刻恭惟堂头和尚尊候起居多福！某等重荷收录，礼合拜谢，兹蒙降尊，下情不胜感激之至。’”又云：“次揖两序入，对触礼一拜，词云：‘即刻恭惟座元、都总、诸位禅师尊候多福！某等获遂依附，乃承隆重，下情不胜感激之至。’”
        </desc>
    </Doc>
    <Doc>
        <title>寮长</title>
        <desc>云：“每日粥罢，令茶头行者门外候众至，鸣板三下，大众归寮。寮长分手，寮主、副寮对面左右位。副寮出烧香归位，茶头喝云：‘不审。’大众和南。”解曰：“寮长分手者，寮长位于寮元分手也。”</desc>
    </Doc>
    <Doc>
        <title>寮假</title>
        <desc>寮假，书上中下，限在十五日。清拙《小清规》云：“浴佛在近，沙弥喝食，不可请假、病假、寮假。”</desc>
    </Doc>
    <Doc>
        <title>寮舍</title>
        <desc>
            云：“置十务，谓之寮舍，每用首领一人，管多人营事，令各司其局也。”主饭者，目为饭头；主菜者，目为菜头。他皆仿此。又〈〉处。《丹铅总录》云：“《左传》：‘同官为寮。’：寮，小窗也。宋，王圣求号初寮，高似孙号疏寮，谢伋号灵石山药寮，《唐诗》绮寮河汉在斜楼，皆指窗也。古人谓同官为寮，指其斋署同窗为义，今士子同业曰同窗。官先事，士先志，官之同寮，亦士之同窗也。”《尔雅》云：“采寮，官也。”郭璞注：同官为寮。刑昺疏：言同寮者，皆谓居官者。云同官为寮者，，荀林父告先蔑之辞也。周祈《名义考》云：“杨用修谓寮为小窗，以斋署同窗为义，不知窗寮之寮，从穴不从宀。《说文》：‘寮，穿也。’《玉篇》：‘寮，舍也。’后人遂以寮为窗，是窗寮之寮，与采寮之寮，文既不同，义亦自别，安得以同窗释同寮乎？采、采，俱音菜。宀，音绵。”忠曰：“周祈不取《丹铅》同窗义，直取同官为寮之义，则禅林亦可同职者为寮也。”
        </desc>
    </Doc>
    <Doc>
        <title>寮元</title>
        <desc>
            旧说曰：“维那司僧堂，寮元司众寮。”江西曰：“禅林寮元立班，起于大慧充云居寮元，为众普说。”按《大慧年谱》，大慧四十岁、四十一岁在云居首座寮焉。寮元亦称座元。见〈座元〉处。云：“寮元，掌众寮之经文、什物、茶汤、柴炭请给供需，洒扫浣濯，净发椸巾之类。”又〈大挂搭归堂〉云：“新挂搭人，行者引见寮元。”《备用清规》云：“寮元之职，随处毗尼。江左丛林盛时，大慧挂牌普说，班列西序之下者，当知所自也。”云：“寮元，总管众寮大小事务。好经文杂文字、语录、家私什物等，各依目录交割，维那眼同见。众兄弟借文书，寮暇、请暇、病暇时，须便送还。”《丛林盛事》云：“证西林，号老衲，长沙人，月庵之嗣。月庵居道林，证为寮元，已为兄弟挂牌入室。其为人至诚郑重，虽处暗室，如临大宾，兄弟见之，其容必庄。”
        </desc>
    </Doc>
    <Doc>
        <title>寮主</title>
        <desc>
            旧说曰：“寮主，辅佐寮元者，侍者类也。”云：“寮主、副寮，凡安众处，寮元照戒次，自下而上请充之。写定名字，预贴牌上，十日一替，佐寮元办事。旦暮僧众归堂，巡视经案，或有遗忘什物者，眼同收拾付还及交点本寮什物，提调香汤茶汤，毋容外人止宿及寄卖物件，犹预定望寮一名，使以次挨补副寮。若寮主遇满，从维那请交代；副寮遇满，从寮元请交代。”又〈大挂搭归堂〉云：“参头领众，行者引至众寮鸣内板三下，寮主相接，入门对触礼一拜。”云：“寮主、副寮二人，日夜不离众寮。坐禅时，同寮元佛前坐禅。讽经、过堂，一切随众并免，专看守上下间，及前后门。凡讽经、过堂时，并关闭前后门。日夜坐禅时，并锁前后门。其后门，打给粥饭、打炭打水时开，余时常锁，诸寮大小人工不许入。凡取点茶之汤，只沙弥喝食入取，茶盏及台并圆盘、盆、汤瓶，系副寺管领。日间，寮主看管上间，副寮看管下间，凡有失物，分上下间倍偿。如捡点不在寮，令起单。放参后，寮行者鸣出寮版一声，众随意锁柜先出，行者掩大门一扇；二声，众尽出；三声，门双闭。昏钟鸣，下锁。钥匙，寮元收寮内。夜间不许通僧来往。定钟时，寮主、副寮及行者执烛，三人同巡视案柜，或忘锁者与锁之，或忘收物者与收起，明日送还之。十日管领，递相照应义也。五更钟鸣，行者装香炉火，点灯，请钥匙，门开一扇，住持、知事行香。此时多是贼入，寮主、副寮、轮番人各一日看守。粥时全闭，亦恐有贼。此粥时，外寮莫来烧香。粥罢全开，众入问讯毕，耆旧随意烧香。”慈觉〈龟镜文〉云：“为众僧守护衣钵，故有寮主。”又云：“一瓶一钵，处众如山，所以报寮主。”又云：“打叠不勤，守护不谨，非寮主所以居众也。”又云：“以己方人，慢藏诲盗，非所以报寮主也。”
        </desc>
    </Doc>
    <Doc>
        <title>邻单</title>
        <desc>忠曰：“己之单位左右也。”云：“以枕子安脚下，未要拗，恐惊邻单。”又云：“吃食之法，不得抓头，恐风屑落邻单钵中。”又云：“不得与邻单语话。邻单生疏，当以善言诱喻，不得生嫌恶心。”
        </desc>
    </Doc>
    <Doc>
        <title>邻封</title>
        <desc>忠曰：“邻寺、邻山言邻封。封者，封疆也。”有邻封遗书。</desc>
    </Doc>
    <Doc>
        <title>林泉友社疏</title>
        <desc>旧说曰：“山门、诸山、江湖疏外，有林泉友社疏，但非寻常有之。”香渚和尚告忠曰：“林泉友社疏，例江湖友社疏，必新命杰出人而敢制之。”义堂《空华集》有芳少室住净智友社疏。</desc>
    </Doc>
    <Doc>
        <title>临斋</title>
        <desc>
            旧说曰：“临斋者，临午斋之时也。”又见〈〉处。云：“或久出归时，就临斋，径入僧堂。伴众食毕，于挂钵时，令行者报云：‘堂头和尚巡堂问讯。’”云：“师一日临斋，院主报云：‘打钟也，请和尚上堂。’师云：‘汝与我擎钵盂去云云。’”
        </desc>
    </Doc>
    <Doc>
        <title>临斋讽经</title>
        <desc>旧说曰：“祖师半斋讽经，亡者临斋讽经。临斋者，临午斋之时也。”又见〈〉处。</desc>
    </Doc>
    <Doc>
        <title>淋汗</title>
        <desc>
            夏月入浴曰淋汗。见〈开浴〉处。盖热时常有汗，故每日淋沃也。又见〈〉处。《正字通》云：“淋，音林。《说文》：‘以水沃也。’”云：“陜府铁牛遭日炙，嘉州大象汗交流，有人浴得这个佛，万两黄金也合收。”
        </desc>
    </Doc>
    <Doc>
        <title>淋汗疏</title>
        <desc>忠曰：“为化柴烧浴制疏也。曾闻五岳学制疏者，必先制之试手。淋汗义，见〈丛轨类〉。”云：“陜府铁牛遭日炙，嘉州大象汗交流，有人浴得这个佛，万两黄金也合收。”</desc>
    </Doc>
    <Doc>
        <title>灵龛</title>
        <desc>云：“小师、侍者亲随人安排洗浴、着衣、净发、入龛。”龛义，见庄严具〈龛〉处。又入龛法，见〈丧荐类〉。</desc>
    </Doc>
    <Doc>
        <title>绫牒</title>
        <desc>
            云：“南渡之后，出绫纸，易楮币。”详〈行者〉处。云：“南宋高宗绍兴三年八月，自治平末，北宋英宗年号。始鬻度牒。旧以黄纸印造，伪为者多，户部朱异始奏，令僧道用敕绫牒。述曰：‘唐明皇天宝中，度牒已用绫素。本朝太宗初年，普度十七万。真宗天禧，普度二十三万。应此时，但用纸牒，使之易辨，今既污卖，欲重其价，故用敕绫。比同品官之告身，亦见朝廷之重僧也。’”
        </desc>
    </Doc>
    <Doc>
        <title>六讽经</title>
        <desc>
            忠曰：“每月两回六讽经，谓初二日土地、初三日祖师、初四日火德、初五日韦天、初六日普庵、初七日晚镇守。自十六日至二十一日，亦如上次第矣。其初二及十六土地讽经，见《幻住清规》，自余未得。中华书所载，又未知此方何人肇制也。”
        </desc>
    </Doc>
    <Doc>
        <title>六好日祝圣</title>
        <desc>
            帝王诞生，支干相当之日，讽经祝赞。一年有六个本命好日，故曰六好日也。《幻住清规》云：“一年内有六日是本命好日。此六日亦与朔望同，粥前讽大悲咒祝圣，切惟皇恩如天之覆，林泉懦弱之者，仰承帝泽，而获终身之安。其赞祝之诚，岂可择日而为之？盖二六时中，俯仰折旋，皆是谢恩祈祷之时也。今特取本命朔望而为者，乃表而出之之意也。”又云：“如遇本命好日，回向，称甲子令辰。”云：“尧观乎华，华封人曰：‘嘻！圣人！请祝圣人。’‘使圣人寿。’”忠曰：“祝圣祝寿语出于此。”
        </desc>
    </Doc>
    <Doc>
        <title>六局行者</title>
        <desc>
            有六局行者。旧解阙。《品字笺》云：“局，曹也，部分也。〈曲礼〉：‘各司其局也。’”忠曰：“六局，古无解，盖谓六头首欤！六头首所属行者，故云六局行者欤！且阙疑。”六头首者，《禅苑清规》列首座、书状、藏主、知客、库头、浴主云。已上并为六个头首。
        </desc>
    </Doc>
    <Doc>
        <title>六侍者</title>
        <desc>觉浪《尊正规》云：“方丈有六侍者：一、巾瓶；二、应客；三、书录；四、衣钵；五、茶饭；六、干辨。是皆室中亲炙，必须为法忘躯，英奇严密之子以任此职，庶不孤此法乳也。”</desc>
    </Doc>
    <Doc>
        <title>六头首</title>
        <desc>《禅苑清规》列首座、书状、藏主、知客、库头、浴主毕，云：“已上并为六个头首。”忠曰：“六中，库头之一是知事。然概称六头首者，随多得名也。”</desc>
    </Doc>
    <Doc>
        <title>六斋日</title>
        <desc>
            忠曰：“每月八日、十四日、十五日、二十三日、二十九日、三十日，此为六斋日。《名义集》云：‘逋沙他，此云斋日。止此’斋义，详《〉处。”《智度论》云：“问曰：何以故六斋日受八戒修福德？答曰：是日恶鬼逐人，欲夺人命，疾病兇衰，令人不吉，是故劫初圣人，教人持斋，修善作福，以避兇衰。是时斋法不受八戒，直以一日不食为斋。后佛出世，教语之言：汝当一日一夜如诸佛持八戒，过中不食，是功德将人至涅槃。”论详说受八戒法。《佛说四天王经》云：“佛告诸弟子：‘斋日，责心慎身守口，诸天斋日伺人善恶。须弥山上，即第二天，天帝名因，福德巍，典主四天。四天神王，即因四镇王也，各理一方，常以月八日遣使者下，案行天下，伺察帝王、臣民、龙鬼、蜎飞、蚑行、蠕动之类，心念口言，身行善恶。十四日遣太子下，十五日四王自下，二十三使者复下，二十九日太子复下，三十日四王复自下。“‘四王下者，日月五星二十八宿，其中诸天佥然俱下。四王命曰：勤伺众生施行吉兇，若于斯日有归佛、归法、归比丘僧，净心守斋，布施贫乏，持戒、忍辱、精进、禅定，玩经散说，开化盲冥，孝顺二亲，奉事三尊，稽首受法，行四等心，慈育众生者，具分别之，以启帝释。若多修德，精进不怠，释及辅臣三十二人佥然俱喜，释敕司命增寿益算，遣诸善神营护其身，随戒多少，若持一戒，令五神护之；五戒具者，令二十五神营卫门户，兇疫、众邪、阴谋消灭，夜无恶梦，县官、盗贼、水火灾变，终而不害。禳祸灭怪，唯斯四等、五戒、六斋耳。犹如大水而灭小火，岂有不灭者乎？临其寿终，迎其魂神上生天上七宝宫殿，无愿不得。“‘若有不济众生之命，秽浊盗窃，淫犯他妻，两舌恶骂，妄言绮语，猒祷咒诅，嫉妒恚癡，逆道不孝，违佛远法，谤比丘僧，善恶反论，有斯行者，四王以闻，帝释及诸天佥然不悦，善神不复营护之，即令日月无光，星宿失度，风雨违时，以现世人，欲其改往修来，洗心斋肃，首过三尊，四等养亲，忠于帝王，慈心谏诤，至诚无欺，反前修来，捐秽浊之操，就清净之道。若有改邪行，就正真者，帝释四王靡不欢喜，日月即清明，星宿有常，风雨顺时，毒气消歇，天降甘露，地出泽泉，水谷滋味，食之少病，华色奕奕，寿命益长，生不更牢狱，死得上天。’”《智度论》云：“如《四天王经》中，佛说月六斋日，使者、太子及四天王自下观察众生布施、持戒、孝顺父母少者，便上忉利，以启帝释。帝释、诸天心皆不悦，说言：阿修罗种多，诸天种少。若布施、持戒、孝顺父母多者，诸天、帝释心皆欢喜，说言：增益诸天众，减损阿修罗。是时释提婆那民见诸天欢喜，说此偈言：‘六日神足月，受持清净戒，是人寿终后，功德必如我。’“佛告诸比丘：‘释提桓因不应说如是偈，所以者何？释提桓因五衰、三毒未除，云何妄言持一日戒，功德福报必得如我？若受持此戒，必应如佛，是则实说。诸大尊天欢喜因缘故，得福增多。复次，此六斋日，恶鬼害人，恼乱一切，若所在丘聚、郡县、国邑有持斋受戒善人者，以此因缘，恶鬼远去，住处安隐。以是故，六日持斋受戒，得福增多。’“问曰：何以故诸恶鬼辈，以此六日恼害于人？答曰：《天地本起经》说，劫初成时，有异梵天王子、诸鬼神父，修梵志苦行，满天上十二岁，于此六日割肉出血，以着火中。以是故，诸恶鬼神于此六日辄有势力。“问曰：诸鬼神父何以于此六日割身肉血，以着火中？答曰：诸神中，摩醯首罗神最大第一，诸神皆有日分，摩醯首罗一月有四日分：八日、二十三日、十四日、二十九日。余神一月有二日分：月一日、十六日，月二日、十七日，其十五日、三十日，《法苑珠林》其字在月二日上。属一切神。“摩醯首罗为诸神主，又得日多，故数其四日为斋，二日是一切诸神日，亦数以为斋。是故诸鬼神于此六日辄有力势。复次，诸鬼神父，于此六日割肉出血，以着火中。过十二岁已，天王来下，语其子言：‘汝求何愿？’答言：‘我求有子。’天王言：‘仙人供养法，以烧香甘果诸清净事，汝云何以肉血着火中？如罪恶法，汝破善法，乐为恶事，令汝生恶子，啖肉饮血。’当说是时，火中有八大鬼出，身黑如墨，发黄眼赤，有大光明，一切鬼神皆从此八鬼生。以是故，于此六日割身肉血，以着火中，而得势力。如佛法中，日无好恶，随世恶日因缘故，教持斋受戒。”忠曰：“《诸偈类要》援《四天王经》，全依《智论》引彼经。捡此方藏中，《四天王经》无修罗增减文。按、《杂阿含》第四十、、《正法念处经》第六十八，并说六斋日有修罗增减文，大同《智论》说。”《智度论》云：“从四天王乃至净居天，是大力诸天来，小鬼避去。菩萨能生清净大心，是故来随逐法师。六斋日，诸天来观人心，十五日、三十日上白诸天。复次，是六斋日是恶日，令人衰兇，若有是日受八戒、持斋、布施、听法，是时诸天欢喜，小鬼不得其便，利益行者。”《优婆夷堕释迦经》云：“何等为佛正斋法？是间有贤善人持戒，一月六斋。乃至斋日朝起，告家中言：‘今日我身斋，家中莫饮酒，莫斗诤，莫道钱财。’”《观普贤行法经》云：“剎利居士于六斋日，敕诸境内力所及处，令行不杀。”《梵网经疏》云：“三斋、六斋，并是鬼神得力之日，此日宜修善。乃至年三长斋、月六斋，斋本为在家、出家尽寿持斋，不论时节。”《提谓经》说，见《三长斋月〉处。《摩诃般若经》云：“佛告须菩提：‘是善男子、善女人，若六斋日，月八日、二十三日、十四日、二十九日、十五日、三十日，在诸天众前说是般若波罗蜜义，是善男子、善女人得无量无边阿僧祇不可思议不可称量福德。何以故？须菩提！般若波罗蜜是大珍宝。何等是大珍宝？是般若波罗蜜能拔地狱、畜生、饿鬼及人中贫穷，能与剎利大姓、婆罗门大姓、居士大家，能与四天王天处，乃至非有想非无想处，能与须陁洹果、斯陁含果、阿那含果、阿罗汉果、辟支佛道、阿耨多罗三藐三菩提。’”《四分律》云：“佛在罗阅城，时城中诸外道梵志三时集会：月八日、十四日、十五日。众人大集，来往周旋，共为知友，给与饮食，极相爱念，经日供养。时瓶沙王在阁堂上遥见，问左右人。乃至瓶沙王即下阁堂，往诣世尊所，头面礼足，白佛言：‘罗阅城中梵志三时集会，善哉世尊！今敕诸比丘令月三时集。乃至我及群臣亦当来集。’时世尊默然受王语，集比丘僧告：‘八日、十四日、十五日大众集。’瓶沙亦将群臣来集，诸长者欲闻说法，佛听比丘说契经。”略钞。忠曰：“白月三时，黑月三时，即是六时。”《大毗婆沙论》云：“三十三天于白、黑月，每常八日、若十四日、若十五日，集善法堂，称量世间善恶多少，见造善者，便拥护之，见造恶者，即共嫌毁。”
        </desc>
    </Doc>
    <Doc>
        <title>烛台</title>
        <desc>
            忠曰：“香炉、华瓶、烛台三物也。”云：“法堂设住持位，排列香几、罏、瓶、烛台。”云：“前列炉、瓶、烛台。”或问：“佛经有列三器者耶？”忠曰：“《陁罗尼集经》云：‘当设二十一种供养之具，作般若波罗蜜多法会。乃至若不能具二十一种，五种亦得。何等为五？一者香水，二者杂华，三者烧香，四者饮食，五者然灯。止此’此中具三物也。”
        </desc>
    </Doc>
    <Doc>
        <title>炉头</title>
        <desc>
            《禅苑清规》云：“炉头虽维那所请，亦系炭头和会选举。十月一开炉，二月一日闭炉。放参前装炉，粥前添炭，相度寒暖，临时添减。如天暖炭多，则枉用信施；如天寒炭少，则大众冷落。扫帚拂拭，常令严净。兄弟围炉，递相回避。不画灰拨入，敲火箸作声，聚头閑话，擅便取火熨焙等用。”慈觉〈龟镜文〉见〈炭头〉处。《赵州谂禅师录》云：“师在南泉作炉头，大众普请择菜，师在堂内叫：‘救火！救火！’大众一时到僧堂前，师乃关却僧堂门，大众无对。泉乃抛锁匙从窗内入堂中，师便开门。”《传灯》作火头，见〈火头〉处。
        </desc>
    </Doc>
    <Doc>
        <title>滤水囊</title>
        <desc>
            《篇海类编》云：“滤，良据切，音虑，漉去滓也。”云：“滤水囊，《增辉记》云：‘为器虽小，其功甚大，为护生命故。中华僧鲜有受持。’準律标示，《根本百一羯磨》云：‘水罗有五种：一、方罗；用绢三尺或二尺，随时大小作，绢须细密，不透虫者。若用疏绢、薄纱、纻布者，无护生之意。二、法瓶；阴阳瓶也。三、军迟；以绢系口，以绳悬沈于水，待满引出。四、酌水罗；五、衣角罗。言衣角者，非袈裟角也，但取密绢方一搩手，或系瓶口，或安钵盂中，滤水用也。’慈觉大师赜公集经律凡三十一偈，文多不录，末谓世云滤罗难安多众。宗赜，崇宁元年于洪济院厨前井边安大水槛，上近槛唇，别安小槛，穿角傍出，下安滤罗，倾水之时，全无迸溢，亦乃大众沾足。浴院后架仿此。僧行东司，亦皆滤水，出家之本道也。后住长芦，诸井滤水二十余处。常住若不滤水，罪归主执之人，普冀勉而行之。”云：“漉水袋法，物虽轻小，所为极大，出家慈济，厥意在此。《萨婆多》：‘凡用水法，应清净者，如法漉水，置一器中，足一日用，取上细氎一肘作囊，令持戒审悉者漉水竟，着净器中，向日谛视看。’《四分》：‘作漉水袋如杓形，若三角，若作宏椁，不得无漉袋。行半由旬无者，僧伽梨角漉。’此国多用绢作者，余亲取已漉竟水内黑色器中，微小细虫无数，后取致练作袋，漉之方尽。”已下略录事缘。云：“师姓华氏。弱冠智勇过人，身长七尺六寸。隋大业中为郎将，常以弓挂一滤水囊，随行所至汲用。累从大将征讨，频立战功。唐武德中，年四十，遂乞出家。”云：“竭每以复帛为漉水囊，日漉水，投虫井中，井恒盈，未尝涸，世因以护生井目之。”《丹铅总录》云：“唐人白行简以滤水罗赋得名，其警句云：‘焦螟之生必全，有以小为贵者；江汉之流虽大，盖可一以贯之。’灵一诗曰：‘滤泉侵月起，扫径避虫行。’滤水盖僧家戒律有此，欲全水虫之命，故滤而后饮，今蜀中深山古寺犹有此规。白居易送文畅诗：‘山宿驯溪虎，江行滤水虫。’”
        </desc>
    </Doc>
    <Doc>
        <title>路疏</title>
        <desc>忠曰：“某州路官府请住持疏也。”《古林茂禅师永福录》有拈路疏语。</desc>
    </Doc>
    <Doc>
        <title/>
        <desc>
            〈〉云：“古云：入厕用筹分触净，出时脱履忌纵横。”云：“《五百问》云：‘净洁靴鞋履，得着礼拜。’《四分》：“听为护身、护衣、护卧具故，在寺内着一重革屣。”《归敬仪》云：“此土群臣朝谒之仪，皆在殿庭，故履屣不脱。有时上殿，则剑履皆舍，此古法也。天竺国中，地多湿热，以革为屣，制令服之。如见上尊，即令脱却。自余寒国，随有履之，行事之时，既脱足已，可践土地，应在坐具。”《群谈采余》云：“履、屦、舄：履者，礼也，饰足以为礼；屦，拘也，所以拘足也。草履曰扉，单底曰履，复底曰舄。麻履谓之不借，言贱者易有，不相假借也。舄，以木置履下，言干腊不畏泥湿也。黄帝臣于则作扉屦。鲁国孔氏尚有仲尼车舆冠履。〈狼跋〉美周公曰赤舄几几。”
        </desc>
    </Doc>
    <Doc>
        <title>率财</title>
        <desc>
            云：“先期堂司率众财。”又〈月分须知〉云：“七月预率众财，办斛食供养。”《居家必用》云：“制众建议谓之率。假如势要之人，独建计谋，妄托名目，敛众人之物，或馈与人，或自入己之类，是名制众建议率敛也。”《小补韵会》云：“率，朔律切。《广韵》：‘募也。’”《正字通》云：“率，山律切，音蟀，约数也。注：赋，口率出钱。徐刘音类。焦氏云：督率之率，音朔，算法约数之率，音类并非。”旧说曰：“令大众均出钱财，言率财也。或曰二祖三佛会率比丘众财，每人五百钱，以辨香华、灯烛、供物。”
        </desc>
    </Doc>
    <Doc>
        <title>率钱</title>
        <desc>
            即率财也。云：“堂司行者率众钱买香大小三片及纸，作图之费，付参头收。”《五代史补》云：“赵在礼在宋州，所为不法，百姓苦之。一日制下，移镇永兴，百姓相贺曰：‘眼中拔却钉矣，可不快哉！’在礼闻之，上表乞还镇，朝廷许之。在礼每口率钱一千，号拔钉钱，遂获百万。”戴埴《鼠璞》云：“《唐宋遗史》载，张崇帅庐州不法，民苦之。既入觐，人谓渠伊必不来，崇计口率渠伊钱；再入觐，人不敢言，捋须相庆，崇率捋须钱。”《续酉阳杂俎》云：“五娘死，其坊率钱葬之。”
        </desc>
    </Doc>
    <Doc>
        <title>卵塔</title>
        <desc>
            忠曰：“无缝塔，形似鸟卵，故云卵塔。”下有辨。云：“土主曰松山，卵塔号难提。”云：“松山小塔卵石子，乱叠几层？”《祖庭事苑》云：“梵云塔婆，此言方坟。或云支提，或云难提，此言灭恶。或云抖薮波，此言赞护。或云窣堵波，此云灵庙，或云高显。”《说文》云：“塔，西域浮屠也。从土答声，土盍切。”《正字通》云：“汉以前无塔，故《说文》有答无塔，塔字徐氏新附。《尔雅》：俞畣肰也。畣即答，塔亦作塔。”《林间录》云：“云居祐禅师曰：‘吾观诸方长老，示灭必塔其骸，山川有限，而人死无穷，百千年之下，塔将无所容。’于是于宏觉塔之东作卵塔，曰：‘凡住持者，自非生身不坏，火浴雨舍利者，皆以骨石填于此。’其西又作卵塔，曰：‘凡众僧化，皆藏骨石于此。’谓之三塔。”云：“弟子智才问：‘卵塔已成，如何是毕竟事？’师举拳示之，遂就寝，推枕而寂。”云：“瓦灯已照宫商石，卵塔分藏服匿瓶。”曰：“大中祥符元年二月，谓门弟子如昼曰：‘为我造个卵塔，塔成，我行矣。’”《丛林盛事》云：“涂毒老人示寂，放翁以诗哭之曰：‘尘侵白拂绳床冷，露滴青松卵塔成。’”陆放翁云：“卵塔告成，欲往不果。”古南牧云登天童玲珑巖诗云：“卵塔依空住，香台若砥平。”已下辨卵塔妄说。世有援藏经说云：“昔有一女，产五百卵，皆破成人，母按乳，乳分为五百道，洒五百儿口。，聚之埋地，上建一塔，因名卵塔。五百儿即五百阿罗汉也。”忠曰：“何从得斯说耶？藏中，人产卵，累有证，，都不见本据。夫般遮罗王妃生五百卵，放乳验子，在。《俱舍论》略引。又莲华夫人生五百卵，为五百力士，出《杂宝藏经》。又南本《涅槃经》云：‘如施婆罗比丘、优婆施婆罗比丘、弥迦罗长者母、尼拘陁长者母、半阇罗长者母，各五百子，同于卵生。止此’又毗舍离女，生三十二卵，皆为力士，为波斯匿王见杀，见于《贤愚经》。《智度论》作毗舍囍弥伽罗母。须达长者女苏曼，生十卵，卵开，有十男儿，后见佛，得罗汉，又见《贤愚经》。妇人产卵缘，如是不一，稗秃附会，构幻卵塔因缘，惑乱未学。若实有之，自古该博君子，岂不录出示人耶？又有鹿女生莲华，华千叶，生千子。后自外国来，鹿女试按乳，流为千岐，入千儿口，缘出于《杂宝藏经然》、《西域记》等。非卵生，故今不用援证。”梅峰信和尚曰：“凡安舍利，用铜瓶金愿坛，藏之于塔中。、庀镴瓶、于铜瓷，盖拟金棺银椁之制乎。卵形，盖瓶瓷之遗形也。止此”若依忠所见，亦不然。昔南阳国师对代宗曰：“与老僧作个无缝塔。”后之禅者，托斯语乃窆亡僧，削坚石，团圞无缝棱，无层级者，呼为无缝塔矣。无缝塔之形适如卵，因名卵塔耳。已下录先德告诫。云：“竺西用阇维，自先佛以然。其后佛法入中国，间于道大德备之衲，始用葬法，然出于后人追崇如此耳。后世沿袭之弊，住山者虽妄一衲，亦龟食形胜为朽骼腐胾之藏，十室而九。昔云居佑禅师尝病之曰：‘山川有限，人死无穷。’乃建三塔，随尊卑藏其烬余。师奏用其法，俾禅教律同焉。”梦巖和尚云：“塔庙之所以为世所贵者，果何为耶？考之圣典，上从佛，下至轮王，殁皆建塔，而其制有差，盖因其功德之大小为品级耳。夫轮王但以十善济世，则其为功也小；佛以度生死之法益物，则其为德也大。由是观之，垂裕之实在功德，而不在塔庙也；崇奉之事在它人，而不在自己也。而近代法末，号大有道者，大率自营坟塔于死前，嘱其徒守之，享祀于无穷。由此大方巨剎主者，塔院四环棋布，后来者容无地，则诡计争夺，无所不至。“窃惟迦叶守定鸡足，阿难分形恒流已来，僧牒所载，支竺名德，未有一人以遗骸累人者矣。其上世则化火焚身，空中雨舍利；示业不亡，刀下涌白乳，四众建塔供养，灵感与佛靡殊。其次，则临终告其徒，使舁尸林下，喂肉鸟兽，或水葬省柴，或归骨石于普同塔。而其门人不忍忘德，或收舍利塔之，或髹全身奉之。乌如今日挟豪势，炫惑无识，先言往行不一顾之，极轮奂美，高立标榜，自示尊大之者乎？智愈明，迹愈晦；道愈高，位愈卑。若彼明者、高者，未始逐蕞尔土木而存泯。俗谓‘廉颇、蔺相如死向千年，凛凛常有生气；曹蜍、李志虽无恙，奄奄如九泉下人’，端不虚语。“《易》曰：‘古之葬者，厚衣之以薪，葬之中野，不封不树。’圣人之意，岂不尚古乎？孔子葬母于防，曰：‘丘也东西南北之人也，不可以不识。’为四尺坟，遇雨而崩，弟子修之，以告孔子。孔子流涕曰：‘吾闻古不修墓。’延陵季子，适齐而返，葬长子于嬴博之间，穿不及泉，敛以时服，封坟掩坎，其高可隐也。号曰骨肉，复归于土，命也，魂气则无不之也，而遂行。孔子，孝子也；季子，贤父也。共存名教者，而其葬者如斯，是亦凡为人资者之所宜知焉。“师已薄德，资又无忠孝信义之实，而事外饰过奉之，则不止己陷非谊，怕累尔师于地下。吾佛县知今日，告之：‘我灭度已一千年，恶法渐兴，不修道德，竞造塔寺。佛之塔庙尚不许尔造，况其余乎？’又说：‘比丘之法，曰寄于残生，旅泊三界，示一往还，去已无返。’又曰：‘比丘不修比丘法，大千无唾处。’而今留无益不灵之枯腊，自俎豆于圣贤之间，不妄人而如此为乎？是特世谛之一近事也耳。尚能省识者少，达观绝识，宜乎乏其人，仅有好古不流俗耶，不可不告以戒。”
        </desc>
    </Doc>
    <Doc>
        <title>掠剩大夫</title>
        <desc>
            掌世人饮食神也。《云卧纪谈》云：“无尽居士张公为玉泉皓禅师撰塔碑，纪其入厨，见馔晚付膳，问：‘待过客耶？为众僧耶？’既以实对，即呼知事杖而数之曰：‘吾昔参禅，为人汲水舂米，今现成米面，烝炊造作，与供养诸佛菩萨无异。饱吃了，并不留心参学，百般想念五味馨香，假作驴肠鳝生、，喂饲八万四千户虫。开眼随境摄，阖眼随梦转，不知注禄判官、掠剩大夫，随汝抄劄，消凿禄簿，教汝受苦有日在。’徒众不堪其枯寂，谮于县宰曰：‘长老不能安众，唯上来下去点捡零碎。’县宰召皓至，语之曰：‘大善知识何不在丈室端坐？两廊下三门前来去得许多耶？’皓曰：‘大通智胜佛，十劫坐道场。长官以坐是佛耶？坐杀佛去也！’县宰笑而已。”《春渚纪闻》云：“陈秀公丞相与元参政厚之同日得疾，陈忽寄声问元安否，曰：‘参政之疾当即痊矣，某虽小愈，亦非久世者。’续请其说。秀公曰：‘某病中，梦至一所，金碧焕目，室间罗列瓮器甚多，上皆以青帛幂之，具题曰元参政香饭也。某问其故，有守者谓某曰：元公自少至老，每食度不能尽，则分减别器，未尝残一食也，此瓮所贮皆其余也。世人每食不尽，则狼藉委弃，皆为掠剩所罚，至于减算夺禄，无有免者。今元公由此当更延十年福算也。’后数月，而秀公薨，元果安享耆寿。”其孙中大公绍直云。《异闻总录》云：“杨州节度推官沈君失其名及乡里。居官颇强直，通判饶惠卿尤知之。惠卿受代归临川，一府僚属出祖于瓜洲。前一夕，沈闻书窗外人语曰：‘君明日禄尽马绝。’为妻子言，愀然不乐。明日将上马，厥子牵衣止之。沈曰：‘饶通判相与甚厚，方为千里别，安得不送？’策马径行。所乘马，盖借于军中者，恶甚。始出城，奔而坠，足
        </desc>
    </Doc>
    <Doc>
        <title>略三宝</title>
        <desc>
            旧说曰：“凡回向之尾，必有十方三世等语，此名略三宝。谓十方三世一切诸佛是佛宝，诸尊菩萨摩诃萨是僧宝，摩诃般若波罗蜜是法宝也。其鸣磬法：十方一下，诸尊一下，摩诃般若一下，分三宝也。如祝圣回向，金刚无量寿佛乃佛宝，仁王菩萨摩诃萨乃僧宝，摩诃般若波罗蜜乃法宝也。”鸣磬法，準前可知。
        </desc>
    </Doc>
    <Doc>
        <title>略问讯</title>
        <desc>忠曰：“不深低头也。”云：“侍者接香，以左手插炉中，右手拈从香一炷，略问讯，下座归班。”</desc>
    </Doc>
    <Doc>
        <title>轮藏</title>
        <desc>
            设机轮运转法藏也。傅大士创造。云：“复次，诸方梵剎立藏殿者，初梁朝善慧大士傅翕玄风愍诸世人，虽于此道颇知信向，然于赎命法宝，或有男女生来不识字者，或识字而为他缘逼迫不暇披阅者，大士为是之故，特设便方，创成转轮之藏，令信心者推之一匝，则与看读同功。故其自誓曰：‘有登吾藏门者，生生不失人身。又能旋转不计数者，是人所获功德，即与诵经无异。’“今称龙宫海藏者，乃约龙树入海而言；又称天宫宝藏者，乃附慈氏居处而说然一切如来只令口诵心惟，转我法轮，饶益群品。今大士特兴慈悲，在在处处创此机轮，运转不息，欲俾一切含灵同沾利益，尽未来际成等正觉。大哉神力！讵可思议耶？先民所谓智者创物，大士其有焉。“若夫诸处俱奉大士宝像于藏殿前，首顶道冠，肩披释服，足蹑儒履，谓之和会三家。佛印禅师了元为王荆公赞其所收画像曰：‘道冠儒履释加沙，和会三家作一家。忘却率陀天上路，双林癡坐待龙华。’又列八大神将运转其轮，谓天龙八部也。又立保境将军助香火之奉，谓是在日乌伤宰也。兹三者，考录无文，录六卷，弟子结集，进士楼颖修定。不能自决。”《佛祖统纪》云：“梁傅大士愍世人多故不暇诵经，及不识字，乃于双林道场创转轮藏，以奉经卷。其誓有曰：‘有三登吾藏门者，生生不失人身。有能信心推之一匝，则与读诵一大藏经正等无异。’藏前相承列大士像，备儒道释冠服之相者，以大士常作此状也。列八大神将者，八部天神也。保境将军者，在日乌伤宰发誓护藏者也。”注云：义乌县，旧名乌伤。《善慧大士录》云：“大士在日，常以经目繁多，人或不能遍阅，乃就山中建大层龛一柱八面，实以诸经，运行不碍，谓之轮藏。仍有愿言：‘登吾藏门者，生生世世不失人身。从劝世人，有发菩提心者，志诚竭力，能推轮藏，不计转数，是人即与持诵诸经功德无异，随其愿心，皆获饶益。’今天下所建轮藏，皆设大士像，实始于此。”云：“堂之中，上盖下藏，盖之间，轮九层，佛千龛，彩绘金碧以为饰，环盖悬镜六十有二，藏八面，面二门，丹漆铜锴以为固，环藏敷座六十有四，藏之内转，以轮止以柅，经函二百五十有六，经卷五千五十有八。”云：“我佛如来，其正法之流通者，有三藏焉：一曰修多罗藏，二曰阿毗昙藏，三曰毗尼藏。惟此三藏，谆谆化导，使一切有情灭妄趋真，诚昏衢之日月，苦海之舟航也。瑯函玉轴多至五千四百四十八卷，众生根钝，莫能融贯。善慧大士以方便力，造为毗卢宝藏，函经其中，一运转间，则与受持读诵等无有异。”已下辨轮藏字义。云：“金粟洞天在泉南胜处，住山人凝云黄去华总三家之书，于山中置诸大轮藏，所谓藏也者。藏也，涵藏之谓也。”又〈澄心院藏记〉云：“佛所说经，一味之雨，三草二木所泽各异。根差性殊，岂雨之咎？车轴之滴，匪海莫容。大心溟渤，乃克堪受。涵摄其义曰藏，运行其说曰轮。舍藏无以蕴其奥，非轮无以发其用。第二义门，特出巧思，制成八觚，八窗玲珑，面面层室，以贮瑯函，以绚金碧，以拟睹史。大庄严藏，枢正厥中，以静以应，一机潜发，飘风疾旋，若翻地轴，使海水立，蕩胸决眦，倏尔如砥，曰此权道，会心以境。”《释氏要览》云：“经、律、论，谓之三藏。又佛藏、菩萨藏、声闻藏，名三藏。藏者，摄也，谓摄人摄法故。”又云：“八藏，《菩萨处胎经》云：‘胎化藏、中阴藏、摩诃衍藏、戒律藏、十住菩萨藏、杂藏、金刚藏、佛藏，是为释迦文佛经法具足矣。’若今安置经律论处名藏者，梵云俱舍。此言藏，谓库府之总称也。”云：“经，心也；藏，藏也。如心之含藏万法者也，故曰一心生万法，万法由一心。其动静弛张在我，而宁穷其义，略举其大。斯藏也，本于一心灵通无碍，动用自在，静则万法空寂，动则三界弥纶虚伪，唯心所造作，其在斯乎！周回八角，角，觉也。佛以眼为八邪，耳为八患，鼻为八苦，舌为八难。回八邪为八觉，回八患为八解脱，回八苦为八安乐，回八难为八王子，指四八为三十二相，由此八关返邪归正，成佛之境矣。止则寂然无用，引则转而不穷，动虽有声，静乃无迹云云。赞曰：修多罗教，函于藏轮。周回八角，正道斯陈。动用一心，为万法因。忘因无法，得本归真。镌于金石，用导迷人。”忠曰：“记中铢自谓常学释氏，然眼为八邪已下，未知何据？”法轮者，《释氏要览》云：“《大毗婆沙论》云：何名法轮？答：是法所成故，法为自性故，名法轮。如世间呼金轮等轮，是动转不住义，舍此离彼义，能伏怨敌义。又圆满义，谓毂、辐、辋三事具足故。轮体法，即八圣道支也云云。”云：“夫转轮藏者，非佛之制度，乃行乎梁之异人傅翕大士者。实取乎转法轮之义耳，其意欲人皆预于法也。法也者，生灵之大本，诸佛之妙道者也。诸佛以是而大明，群生以是而大昧，圣贤乃推己之明，而正人之昧，故三藏之取谕者，谕于此也；五乘之所归者，归于此也。然其理幽微，其义广博，殆非众人概然而辄得，故益其藏而轮之，姑使乎扶轮而转藏者，欲其概众普得渐染佛法，而预其胜缘，则于道其庶几乎，是亦至人摄化群生之一端耳，其意远且大矣。”云：“住持领众绕藏行道三匝，以表法轮三转。”法轮三转者，示劝证也。《俱舍论》云：“云何三转十二行相？此苦圣谛，此应遍知，此已遍知，是名三转。即于如是一一转时，别别发生眼、智、明、觉，说此名曰十二行相。”《净名略疏》云：“三转法轮者，即是趣波罗柰说生灭四谛也。轮者，佛证四谛法，有可转之义，故名为轮。又解能坏烦恼，名之为轮。如轮王宝能坏怨敌，佛法轮宝能坏烦恼，故名法轮。如来成道经三七日，，生生虽不可说，以悉檀方便赴天人小机而说四谛，转入彼心，坏彼烦恼，故名转法轮也。三转者：一、示转，谓是苦、是集、是灭、是道。二、劝转，谓苦应知，集应断，灭应证，道应修。三、证转，谓苦我已知，集我已断，灭我已证，道我已修。初转示见道，劝转示修道，证转示无学道，是三转十二行法轮。”大藏以千字文命函，见〈〉处。
        </desc>
    </Doc>
    <Doc>
        <title>轮差</title>
        <desc>
            旧说曰：“轮差，轮番也。”忠曰：“自上位差，次第到下位，复还及上位，若车轮环转，故云轮差。”《正字通》云：“差，又皆韵，音钗，使也。唐宣宗诏，每役事，委令轮差。”云：“轮差僧簿，依戒次，各书双字名。”又〈祈祷〉云：“轮僧十员、廿员，或三五十员，分作几引，接续讽诵。”云：“众中或有老者、病者，不任自取索，即差了事童行终始看侍。如无童行，轮差沙弥；如无沙弥，轮差大僧始终看侍，无至违越。”云：“轮差壮丁。”忠曰：“轮差音训，今得《正字通》，不复费辨。古解圣节轮差者曰：‘差，叉宜切，次也。今谓戒腊次第也。’若如所解，则雪峰轮差亦若何通？至唐诏、宋志，皆在俗事，岂有戒腊次第哉？可笑！”
        </desc>
    </Doc>
    <Doc>
        <title>轮差僧簿</title>
        <desc>云：“轮差僧簿，依戒次，各书双字名。”又见〈差单〉处。</desc>
    </Doc>
    <Doc>
        <title>轮番</title>
        <desc>
            《罗湖野录》云：“雁山能仁元禅师，居连江县福严庵，揭偈于伽蓝祠曰：‘小庵小舍小丛林，土地何须八九人。若解轮番来打供，免教碎作一堆尘。’”云：“皇明龙兴，诏天下名桑门，建会钟阜，升济幽灵，轮番说戒。”云：“枪手，自十一月至二月，月轮一番阅习，凡三日一试，择其技优者先遣之。”《辍耕录》云：“汴梁宫人绝句曰：‘殿前轮直罢，偷去赌金钗。怕见黄昏月，殷勤上玉阶。’”
        </desc>
    </Doc>
    <Doc>
        <title>罗汉供</title>
        <desc>
            忠曰：“十六罗汉，见〈灵像类〉。五百罗汉名，莫闻藏乘说。近有南宋江阴军乾明院《罗汉尊号碑》一卷刊布，亦不载本据矣。罗汉供，别有式。”又曰：“东福寺每岁修正，讲罗汉供。昔明兆殿司妙于绘事，曾画五百应真。一日，遇异人授以一轴书，不知所往，展视之，则罗汉供祭文也。时人以为画像感应，至今为东福宝物，故此轴不识何人书。”《佛祖统纪》云：“佛灭时，付嘱十六阿罗汉，与诸施主作真福田。时阿罗汉咸承佛敕，以神通力延自寿量。若请四方僧设无遮施，或所住处，或诣寺中，此诸尊者及诸眷属分散往赴，蔽隐圣仪，密受供具，令诸施主得胜果报。”云：“师因供养罗汉，有僧问曰：‘丹霞烧木佛，和尚为什么供养罗汉？’师曰：‘烧也不烧着，供养亦一任供养。’又问：‘供养罗汉，罗汉还来也无？’师曰：‘汝每日还吃饭么？’僧无语。师曰：‘少有灵利底。’”云：“千巖酿秀，万木回春，罗汉会兴，贯通今古。一愿龙王福护，瑞雪快晴；二愿施主归崇，骈臻辐辏；三愿大众同心同德，扶掖丛林，滴水冰生，始终一致云云。”
        </desc>
    </Doc>
    <Doc>
        <title>罗斋</title>
        <desc>
            忠曰：“罗，犹如罗欲之罗也。《品字笺》云：‘包罗，若网罗之无不包。’今罗斋，乞食于四方，无遗余之义。”《破庵先禅师录》：“上堂，举普化大悲院里有斋，云：‘者风颠汉，不妨令人疑着。及至被人穷诘将来，却只道得个罗斋打供，也似熟处难忘。’又举临济同普化赴斋踢倒饭床因缘云：‘世谛门中，罗斋打供则无可不可，若是少室门风，未梦见在。’”北涧简禅师散知识会颂云：“朝来灵隐罗斋去，添得从前满面惭。”详〈〉处。有作啰者，韵书不见义。《冷斋夜话》云：“予往临川景德寺，与谢无逸辈升阁，得禅月所画十八应真像甚奇，而失第五轴。予口占嘲之曰：‘十八声闻解埵根，少丛林汉乱山门，不知何处啰斋去，不见云堂第五尊云云。’”有作逻者，《字汇》：“逻，巡也。止此”有次第乞食义。云：“不为自己逻斋供，只要众生破吝悭。”《山庵杂录》云：“杭下天竺凤山仪法师，教门少有龃龉，必整理之。高丽驸马沈王被旨礼宝陁观音，过杭，就明庆寺设斋云云。师后至，竟趋座上问王曰：‘今日斋会为何？’王曰：‘斋诸山。’师曰：‘大王既言斋诸山，主人今无位，而王自处尊位，诸山列两庑，至有席地而坐者，与逻斋何异？于礼恐不然。’王闻之，惶愧请谢，即下法座。”云：“四棱踏地老无怀，正好重新买草鞋，成现送来虽着了，诸方无处可逻斋。”云：“三家村里逻茶汤，十字街头觅饭吃。”又〈示小师圆契语〉云：“，吃了又东觑西觑。”
        </desc>
    </Doc>
    <Doc>
        <title>麻头</title>
        <desc>《白云端禅师法华录》：“上堂云：‘法华收得三般稀奇之宝，寻常未曾拈出，今日麻头、谷头进发，不免将出，奉送二公。’乃拈起拄杖卓三下，云：‘前头第一不得擘破，又须分交两手，纵遇南番舶主，也须换却眼睛。’”
        </desc>
    </Doc>
    <Doc>
        <title>麦头</title>
        <desc>云：“渊明非达士，乞食拙言词。谁知我辈人，佳处正在兹？所化果何物？持来复是谁？山前小麦熟，行矣今其时。”</desc>
    </Doc>
    <Doc>
        <title>满散</title>
        <desc>忠曰：“凡建会行法事毕，临散场讽诵曰满散。见〈咒心〉处。”</desc>
    </Doc>
    <Doc>
        <title>毛头</title>
        <desc>
            日本云：“三尺吹毛，当面提起，杲日照天，清风匝地。”又〈宗聃毛头请自赞〉云：“利剑高提，杀佛杀祖。死中得活是寻常，空手谁击涂毒鼓？”忠曰：“毛头未详，盖净人毛发者，净发待诏类乎！”净发待诏，见灵山《业识图》。
        </desc>
    </Doc>
    <Doc>
        <title>帽子</title>
        <desc>
            云：“钦遇圣节，粥罢上堂。乃至住持至法座前，行者趱近，知事后立，冬月则众去帽问讯。”《四分律》云：“世尊在舍卫国，尔时，比丘裹头至佛所白言：‘大德！此是头陀端严法，愿佛听。’佛言：‘比丘不得裹头，是白衣法。若裹头，如法治。’时诸比丘头冷痛，白佛，佛言：‘听以毳若结贝作帽裹头。’”西域亦脱帽为礼。《大比丘三千威仪》云：“有五事应相入室：一者当于外弹指；二者入当脱帽；三者当作礼；四者当正住人教坐乃坐；五者不得妄持经入。”又云：“事师有五事：一者朝暮往问讯安否；二者往当着袈裟、脱帽；三者往至户当三弹指，不得纵横入；四者当头面着地作礼，前长跪，问消息；五者若师言贤者某人来说，卿所作不如法，汝自知犯过不？设有，即当悔过，言某实愚癡；若无有，不得还语云云。”忠曰：“着帽时，随山有别。如南禅自十月五日着，相国自九月晦日梦窗忌着。大德有四重：前住自九月九日着，前堂自九月廿一日大灯宿忌着，后堂藏主自十月朔日着，侍者自十月四日达磨宿忌着。妙心前住自十月朔日着，前堂已下自十月四日达磨宿忌着。至大清僧，黄檗派下，常时着之，无复脱着之礼，大违清规。如清规，则夏月不着帽，故无脱着礼；冬月着帽，有敬住持而脱去帽之礼矣。”虎关云：“六棱一贯一丝通，机事机心本不同。可惜眼中罗縠隔，又安头上几重重。”
        </desc>
    </Doc>
    <Doc>
        <title>每日三时讽经</title>
        <desc>
            忠曰：“每日粥罢、斋罢、放参罢，此三时上殿讽经也。盖粥前坐禅，不可讽经；斋前亦坐禅，不可讽经。故云：‘斋粥殿堂讽经罢及放参罢，首座领众至龛前，维那举大悲咒。’”云：“食讫，鸣槌一下，住持下地，次第挂钵出堂，上殿讽经。””《祖庭事苑》云：“日晡念诵谓之晚参。”详〈小参〉处。无住《杂谈集》云：“东福开山圣一，常令众早朝诵楞严咒，日中讽尊胜陁罗尼。渡宋僧启曰：‘若依宋地规，则此山事行多矣。’师曰：‘宋地僧专修坐禅，四时坐禅外，更有常坐者，故事行少矣。如日本僧，疏于定坐，若不修诵咒，何以消信施？或修禅如宋土，则止讽诵亦可也。尊胜咒功德，消信施，见于其经。’”梦窗国师《梦中问答集》云：“唐土禅院，每朝粥后，唯诵大悲咒一遍耳，盖坐禅为急务故。若诵楞严咒，名为楞严会，亦是近代始起，然但于夏中矣。每晚诵楞严咒，名放参者，日本始行。如唐土放参，别有规矩。建长寺本无日中讽经，弘安年中，有蒙古袭我之流言，日中始诵〈普门品〉，以祷宁谧。自此为永式，遂成朝、中、暮三时勤行，虽非宗意，惯习既旧，后代长老不得停罢焉。虽然末世僧多懒惰，不勤禅坐，茍有此辈，则徒略讽诵无益，且当负彼重世法，好祈禳檀主之意，故禅院不可缺三时讽经。其回向意，专祈天下太平，檀信安稳耳矣。”拔队和尚《和泥合水》云：“教家未闻有诵经咒成佛道之理，况乎禅宗？若依看经成佛，则世尊用六年端坐为什么？何禅录载事三时勤行耶？原之日本弘安年中，有蒙古袭我之说，时官家令佛寺行祈祷，此为滥觞矣。山僧熟思，者般实非祈祷，却是佛法王法衰替因缘也。其故何？谓若不为如此勤行，乃至俗学文笔费时日。直从出家本志，放下一切，单单以坐禅行道为专要，扶竖教外别传宗猷，则应当佛法王法繁兴，师檀同游戏解脱大海。然则诸神加拥护，天龙生欣悦，魔外悉屈伏矣。现当二世祈祷，何以加焉！”忠曰：“朝午讽经，可以为证。晡时讽经，《事苑》文可以为证。然则中华亦有三时讽经，梦窗所议，盖在日本以此为专行，不务坐禅乎。”
        </desc>
    </Doc>
    <Doc>
        <title>每日祝赞</title>
        <desc>云：“斋粥二时下堂，僧众必须登殿，维那举无量寿咒三遍，回向。”旧说曰：“每日三时，祝祷皇风永扇，帝道遐昌者，唯有禅林而已，余所未闻之。”</desc>
    </Doc>
    <Doc>
        <title>门派</title>
        <desc>忠曰：“宗派同门者。”云：“吾观此方学者不得其正者，以其局于门派。为学之士，唯守其家传之业，不能广入作家炉韛。”</desc>
    </Doc>
    <Doc>
        <title>门送</title>
        <desc>云：“庞居士因辞药山，山命十人禅客门送。”</desc>
    </Doc>
    <Doc>
        <title>门头行者</title>
        <desc>《罗湖野录》云：“死心住黄龙山，揭榜于门曰：‘仰门头行者，宾客到来，划时报覆。’”详〈〉处。</desc>
    </Doc>
    <Doc>
        <title>门状</title>
        <desc>
            云：“正月初一日，有处四孟月，大众行道讽经祈保，次具门状，官员、檀越、诸山贺岁。”旧说曰：“门状者，谒见人时，所呈单状也。纸阔六七寸，内不书文字，自左方卷之，用丝束分中少已上，题姓名于其上。又名参榜，或曰参状。”《翰墨大全》云：“凡名刺门状，用好纸，阔三四寸，左卷如箸大，用红线束刺腰，须真楷细书。或仓卒无丝线，则剪胚红纸一小条，就名上束定亦得。若辞人，则于名下书拜辞，谢人则于名下书拜谢，送人则于名下书拜违。”又写门状式云：具衔姓凡门状，用大白纸一幅，前空二寸，真楷小书，字疏密相对如前式。武官不用全幅纸，但阔四五寸，后不用具年，但云某月日姓某状。公吏同武官式，僧道同官员式，尤贵细书。太平老人《袖中锦》云：“古者未有纸，削竹木以书姓名，故谓之刺。后以纸书，故谓之名纸。唐李德裕为相贵盛，人务加礼，改具衔候起居之状，谓之门状。”李济翁《资暇录》云：“门状，文宗朝以前无之，自朱崖李相贵盛于武宗朝，且近代稀有生一品，百官无以希取其意，以为旧刺轻，刺则今之名纸。相扇留具衔候起居状。而今又益竞以善价纸，如出印之字，巧谄曲媚，犹有未臻之遗恨。井丹禰正平生于今日，其亦如是乎！”《丹铅总录》云：“古以通名为谒，至汉犹然，晋人谓之门笺，唐人谓之投刺，今人谓之拜帖。《史记》：‘郦生踵军门上谒，案剑叱使者，使者惧而失谒，跪拾谒，还走入报。’：‘吊丧醊酒毕，留谒则去。’注：谒，刺也。”忠曰：“门状，辞别则主还之。见寇準事。”《古今诗话》云：“寇莱公写刺，访魏仲先，议论骚雅，相得甚欢。将别，谓莱公曰：‘盛刺不复还，留为山家之宝。’”
        </desc>
    </Doc>
    <Doc>
        <title>蒙堂</title>
        <desc>
            忠曰：“蒙堂名，昉于大觉故事，后来勤旧退职者安息处，乃称蒙堂也。见〈〉处。又可与〈下蒙堂〉并看。”宋景濂云：“其主僧，自宣密素公始可考见。宣密五传，至大觉琏公，名振天下。乃至大觉日与九峰韶公、佛国白公、参寥潜公讲道一室，扁曰蒙堂，丛林取则焉。”又云：“修演法之堂，并撤其房庐为下蒙堂，则白云住山智珠营之。”云：“蒙以养正，圣功也。”《疏》云：能以蒙昧隐默，自养正道，乃成至圣之功。《月江印禅师育王录》：“大觉禅师忌拈香云：‘代圆通应诏而起，为九峰草疏而来，对使者焚却龙脑之钵，创蒙堂如筑黄金之台，此是大觉老人平生受用不尽底三昧。虽相去二三百载，而声光炜烨，犹百千之迅雷。稽首僧伽真古佛，鄮峰千古碧崔嵬。’”又〈月江贺友竹改牧石寮作蒙堂〉，颂云：“幽居改作蒙堂住，湖海高人不用招。大觉断弦今复续，可无佛国与参寥。”
        </desc>
    </Doc>
    <Doc>
        <title>蒙堂</title>
        <desc>
            云：“集众坐堂，西堂、勤旧、蒙堂、诸寮并外堂坐。”蒙堂名，基于大觉故事。见〈〉。后来两序退职者居之。云：“监寺非三次，不归蒙堂。”旧说曰：“三度充都寺者，得退归单寮，此谓单寮。三度充监寺者，得退归蒙堂，此谓蒙堂。”忠曰：“都寺退职居单寮者，称单寮众；监寺已下知事退职居蒙堂者，称蒙堂众。今按后堂已下头首退职者，亦须居蒙堂，得称蒙堂。证如次引。”云：“各喝云：‘大众送旧首座、都寺归寮。’鸣钟送贺毕，各喝云：‘两班勤旧送以次旧头首、知事，归蒙堂、前资。”忠曰：“首座前已送毕，可知以次旧头首者，后堂已下而归蒙堂也。又都寺前已送毕，可知以次旧知事者，副寺已下而归前资也。监寺归蒙堂。”旧说曰：“都寺是大蒙堂，而居后堂上。”云：“除单寮、西堂、首座、勤旧排板头外，其余并依戒腊。旧以送蒙堂者排副钵，后因争竞不排。”忠曰：“旧时则以蒙堂众排于单寮、西堂、首座、勤旧之傍，此为副钵位。后为其生争竞，终停不排之。余谓既以蒙堂排板头傍，则可知蒙堂位卑于单寮、西堂、首座、勤旧矣。”云：“一气转得大藏教，衲僧觑着眼睛枯。中峰故是口门窄，虎阜不妨牙齿疏。放去乾坤千句有，收来佛祖一毫无。翻身百草头边看，大地从教似焰炉。”叙云：“天锡寿公，外柔而内刚，言雅而行端。禅苑之职，自侍局至后板，率以序迁，虽居蒙堂，户外之屦已满矣。”
        </desc>
    </Doc>
    <Doc>
        <title>蒙堂寮主</title>
        <desc>主蒙堂者，曰蒙堂寮主。云：“入蒙堂者，白寮主挂点茶牌。”</desc>
    </Doc>
    <Doc>
        <title>米麦街坊</title>
        <desc>并见〈粥街坊〉处。</desc>
    </Doc>
    <Doc>
        <title>米汤</title>
        <desc>
            《芙蓉楷禅师录》云：“示众云：‘夫出家者，为厌尘劳，求脱生死。乃至山僧行业无取，忝主山门，岂可坐费常住，顿忘先圣付嘱？今者辄欲效古人住持体例，与诸人议定，更不下山，不赴斋，不发化主，唯是本院庄课一岁所得，均作三百六十分，日取一分用之，更不随人添减，可以备饭即作饭，作饭不足即作粥，作粥不足即作米汤。新到相见，茶汤而已，更不煎点，唯置一茶堂，自去取用，务要省缘，一向办道。”忠曰：“与〈淫汤〉交看。”《醉菩提》：“济颠曰：‘王婆与我吃粉汤。止此’亦是米汤。”
        </desc>
    </Doc>
    <Doc>
        <title>米头</title>
        <desc>
            云：“抵大沩山法会为米头。一日，师在米寮内筛米，沩山云：‘施主物，莫抛撒。’师曰：‘不抛撒。’沩山于地上拾得一粒，云：‘汝道不抛撒，这个什么处得来？’师无对。沩山又云：‘莫欺这一粒子，百千粒从这一粒生。’师曰：‘百千粒从这一粒生，未审这一粒从什么处生？’沩山呵呵笑，归方丈。晚后，上堂云：‘大众！米里有虫。’”
        </desc>
    </Doc>
    <Doc>
        <title>密迹金刚</title>
        <desc>
            禅剎山门亦有安金刚像者，所谓二王也。云：“问：‘会昌沙汰时，护法善神向甚么处去？’师云：‘。’”《西巖惠和尚开善录》云：“元宵上堂：‘屋上山，桥下水，三门八字打开，左右青叶娄至，头顶天，脚蹈地。’”《南堂欲禅师开福录》云：“山门头楼至德如来两脚踏地。”云：“山门八字开，金刚两边立。”忠曰：“二王是法意化身，名密迹金刚，下详说。然禅录皆称青叶楼至。此二佛现力士形，见陆游所记。”陆务观《入蜀记》云：“游二圣报恩光孝禅寺，二圣谓青叶髻如来、娄至德如来也，皆示鬼神力士之形，高二丈余，阴威凛然可畏。正殿中为释迦，右为青叶髻，号大圣；左为娄至德，号二圣。三像皆南面。予按藏经驹字函，娑罗浮殊童子成道为青叶髻如来，青叶髻如来再出世为楼至如来，则二如来本一身耳。有碑言：邑人一夕同梦二神人言，我青叶髻、娄至德如来也，有二巨木在江干我所运者，俟鄯行者来，令刻为我像。已而果有人自称鄯行者，又善肖像，邑人欣然请之。像成，人皆谓酷类所梦。然碑无年月，不知何代也。”忠曰：“娑罗浮成佛，号青叶髻，持大力，于青叶髻涅槃后成佛，号楼至，见于《大乘悲分陀利经》第四卷、《悲华经》第六卷。《悲华经》，青叶髻作那罗延胜叶耳。今《入蜀记》言，青叶髻再出为楼至，二身本一，讹矣。按言，有僧作楼至势，传说亦久矣。”云：“过去久远有佛，名无量勛宝锦净王。现世有转轮圣王，名曰勇郡王，有千子具足。其二正夫人，一名不行步，二名无虚损。有二孩童，自然来上夫人膝上，一名法意，二名法念，异口同音而说颂曰云云。其上方境界，不可计佛土，彼土而有佛，号名曰时节。从彼佛土来，以用法故举，亦欲见功勛，国土之所有云云。勇郡转轮王自心念言：‘是吾诸子，皆发无上正真道意，今当试之，何所太子先当逮致无上正真之道为最正觉者。’便敕工师作七宝瓶，，高四十九尺，使诸千太子各各疏名作七宝筹，着瓶中。，咸共夙夜七日供养。过七日后，取瓶在中宫夫人、婇女、诸太子众前，举着紫金案上，使人举瓶，令诸太子各各探筹。“有太子名曰净意，得第一筹，拘留孙如来是也。从次太子名离名闻兵，则拘那含牟尼佛是也。乃至有太子名意无量，得最后筹，时其诸太子轻易笑之言：‘我当成佛时，度脱众生，令至灭度。众生尽后，何所设，当何救济？’意无量愁恼，五体投地，口自宣言：‘诸佛道法不可称量，众生之界亦无有限，愿所教弟子，所度多少，其寿长短，适同仁等无异。所言不虚，为吾现瑞六反震动。’意无量立斯誓时，三千大千世界六反震动，天雨众华，乐器自鸣，诸天叹曰：‘当如所愿，最后成佛，名曰楼由如来。’尔时，愁感自投于地，由斯号楼由。楼由者，晋言涕泣。“王千太子，后二子各念言：‘所志云何？’法意太子曰：‘吾自要誓：诸人成得佛时，当作金刚力士，常亲近佛，在外威仪，省诸如来，一切秘要，常委托依。普闻一切诸佛秘要密迹之事，信乐受喜，不怀疑结。’法念太子曰：‘诸正士！听吾心自誓言：诸仁成佛道，身当劝助使转法轮，适见相劝，辄转法轮。’尔时勇郡王，过去定光如来是也。其时诸子，此贤劫中千佛兴者是也。从拘留孙为始作佛，至楼由竟，千佛也。其法意太子，则今金刚力士，名密迹是也。其法念太子者，今识其梵天是也。彼时圣王中宫夫人、婇女，今诸来会者是也。”经及十纸，今略钞。密迹因缘，又出于《如来不思议秘密大乘经》第五，意无量，作无边慧。经曰：“最小无边慧太子者，当得成佛，号乐欲如来，于贤劫中最后成佛。”注云：古经不译，但云楼至。《金光明经文句知礼记》云：“据经唯一人，今状于伽蓝之门而为二像者，夫应变无方，多亦无咎。”《释门正统》云：“《五分律》云‘佛四面有五百金刚’，今状其二，无可疑也。又前文云‘于门两颊，应画执仗药叉’是也。”前文者，《正统》引《毗奈耶律》云：“佛告给孤长者：‘于门两颊，应画执仗药叉。’”忠曰：“《圆觉经集解》引千子成佛，二子为梵王金刚因缘，辨云：‘依之，寺三门，只合一身金刚，一身梵王，今为对故，塑二金刚，非也。止此’予谓此胸臆妄谈也。夫安金刚于门首，为有护教之约，如梵王正掌请法，若安之门，则果是何义？”玄应《众经音义》云：“密迹，梵言散那，此译云密主。密是名也，以知佛三密功德故也。主者，夜叉主也。按梵本都无迹义，当以示迹为神故，译经者义立名耳。”忠曰：“此未捡寻《宝积》文也。经云：‘法意自誓：普闻一切诸佛秘要密迹之事，信乐受喜。止此’盖密主者，密迹之主也。迹义属佛，非示迹耳；心有佛密迹，有财得名。”清凉《华严疏》云：“密迹者，古译为力士。”忠曰：“以密迹为”嘉祥《法华疏》云：“金刚神属四天处住，实是楼至佛。楼至，此云啼哭佛。”忠曰：“金刚误为楼至，其来尚矣。《光明文句记》云：‘世传楼至化身，非也，乃法意王子耳。’”智者《观音义疏》云：“金刚手执此宝，护持佛法，或言在欲色天中教化诸天，即大权神也，经云是吾之兄。”忠曰：“恐弟字误作兄，然慈恩《上生经疏》引《金刚力士经》云：‘诸兄愿作金刚，拥护小弟。止此’慈恩亦以弟为兄。”又曰：“《光明文句记》说二弟为金刚、梵王因缘，为出《正法念经》。余遍检彼经七十卷，都无文。《名义集》、《释门正统》、《圆觉集解》，并承讹一律矣。一人传虚，万人传实，故实学难矣。又《普通广释》说，一千二子外，别有密迹，亦是不亲见经本缘之过也。”又曰：“《义楚六帖》载此因缘引《上生经》，亦妄也。《诸天传》云：‘《集要》引《佛名经》及《上生经》说，昔有王生千单二子，千兄同诣佛所，发心修道，二弟不知，一弟发愿：千兄成道，为魔恼害；一弟发愿：我为力士，护千兄法。乃至一为调达以魔恼，一为力士以护持。止此’是说又与《宝积》大异也。”风调雨润像，《升庵文集》云：“按兵书云：东海出气如鳖，渭水出气如蜃，蜃形似蛇而大。今寺门金刚风调雨润，手执剑者，风也；弹琵琶者，调也；执伞者，雨也；手中如蛇者，蜃也。则与蚌、蜃字同物异。”忠曰：“日本不见此四像，又无本据，恐中华末代妄造，今且附见于金刚下。又可言手中握如蛇者，润也；如蛇者，蜃也。写者以为累文讹脱。”
        </desc>
    </Doc>
    <Doc>
        <title>眠单</title>
        <desc>
            旧说曰：“卧时铺之，或谓坐时铺之，本是坐具也。”忠曰：“或以眠单为《章服仪》被单，非也。又和俗以眠单称蒲团，讹。蒲团以蒲造，与眠单不涉。”〈日用轨范〉云：“上被位，眠单收一半坐定。”《祖庭事苑》云：“时佛在给孤园，有一比丘赤体而睡，不护旃褥卧具，人皆讥嫌。佛言：‘宜令着卧具。’即今禅家所用眠单是矣。《寄归传》云：‘礼拜敷坐具，五天所不见行。其所须者，但拟眠护它旃席也。若用它物，新故并须安替，不令污染，亏损信施。’”云：“堂司行者打放参钟，展单下帐罢，归寮问讯，吃汤随意。如遇念诵，归寮问讯，吃汤罢，然后入堂展单下帐，昏钟下窗帘，明即卷之。堂中大众，未开静前，不得令卷单叠被上帐，恐喧大众。”云：“堂司行者往首座前覆云：‘放参。’乃至供头鸣堂前钟三下，众普同和南，各出全单而散。”又〈坐参〉云：“堂司行者候晚粥熟，覆首座云：‘放参。’乃至众下床，各出半单。”忠曰：“此中言单，皆眠单也。”旧说曰：“凡出半单，为坐禅矣。〈日用轨范〉云，眠单收一半坐定是也。初夜坐禅毕，出全单为偃息也。所谓单者，可铺而坐卧之物，要不损坏常住床席也。”云：“镜清行脚到，师谓之曰：‘时寒，道者！’清曰：‘不敢。’师曰：‘还有卧单得盖否？’曰：‘设有，亦无展底功夫。’师曰：‘直饶道者滴水滴冻，亦不干他事。’曰：‘滴水冰生不相涉。’师曰：‘是。’”
        </desc>
    </Doc>
    <Doc>
        <title>免丁钱</title>
        <desc>
            云：“往时，僧道岁一供帐，纳免丁钱。”免丁义，详〈〉处。《佛祖统纪》云：“宋高宗绍兴十五年，敕天下僧道始令纳丁钱，自十千至一千三百，凡九等，谓之清閑钱。年六十已上及残疾者听免纳。道法师致书于省部曰：大法东播，千有余岁，其间污隆随时，暂厄终奋，特未有如今日抑沮卑下之甚也。自绍兴中年，僧道征免丁钱，大者十千，下至一千三百。国四其民，士农工商也，僧道旧籍仕版，而得与儒分鼎立之势，非有经国理民之异，以其祖大圣人而垂化为善故耳。至若天灾流行，雨旸不时，命其徒以祷之，则天地应，鬼神顺，抑古今耳目所常闻见者也。夫茍为国家御灾而来福祥，亦宜稍异庸庶之等夷可也，若之何遽以民赋，赋且数倍？今天下民丁之赋多止缗钱三百，或土瘠民劳而得类免者，为僧反不获齿于齐民，以其不耕不蚕而衣食于世也。夫耕而食，蚕而衣，未必僧道之外，人人耕且蚕也云云。”志盘述曰：“目僧道同丁夫，而出征赋以免之，岂独道之耻，亦国家不知尊尚二教之耻也。今州家征免丁，则必举当年多额以责之，而不顾僧之存亡去住；既又欲以亏额均赋诸寺者，其为患皆此类。尝考郡志云：僧道免丁，岁无定额，官吏曾不省此王荆公创新法，当年、后世谁不知为民患？然今之为政者，语安石则目之小人，追民赋则仍用其立法，盖利源一开，虽有圣人之治，所不能革，以人心好利者同然耳。然则为利创法者，未尝不为后世患。悲夫！”已下录论增免丁钱。云：“廷臣奏端嘉以后，牒廉僧杂，欲增免丁三分之一。荆湖总司亦奏僧道买紫衣师号，且俾以衣号住持。师曰：‘审是，则主法者徒以货取，吾道委地矣！’力言于庙堂，议遂寝。”《枯崖漫录》云：“双杉元禅师，嘉熙间，乃石田堂中第一座。上丞相书，言朝廷新指挥，买师号、金环象简不便。书云：正月十三日，景德灵隐禅寺前堂首座，前住持嘉兴府天宁寺僧中元，谨熏沐献书枢使大丞相国公，窃以为佛老之教，救世计也。其所以与儒道相参于天地间，以能开悟性真，不堕邪见，其功未易量也。我朝太宗皇帝尝曰：‘释氏之道，有补教化。’孝宗皇帝亦曰：‘以佛修心，以老治身，以儒治世，斯可也。’张文定谓：‘儒道淡薄，一时圣贤尽归释氏，而关洛诸公亦必玩味释氏之书，而后能接续洙泗不传之秘。’“然教必有主、必有师，国家以度牒许人承买，凡有僧者，各寻师以为依归。师茍有道行，则可使迷者悟，塞者通，其裨助世教，要非小补。近世货赂公行，求为住持者，吾教之罪人。若以例传，天下之贤者必深藏远遁而已，其肯出而为师？“夫师废则正法微，正法微则邪法炽，以清净之门而为利欲交征之地，非国家之福也。譬如家塾党庠不能无师，不求其能传道解惑者为之，而惟贿是视，则弟子何以仰？孔门之教亦几乎熄，佛老之道何以异是？若谓佛老之徒，身居大厦，日享膏腴，不蚕而衣，不耕而食，为世所嫉。然天下之人，有无用于世而坐享膏腴之奉者尤众，何特僧道？寺观创立，常住供养，非官与之也，以众人乐施而与之也。寺观有田，税赋尤倍，又有非泛不时之需，正与大家相似。今既买度牒以钱，免丁又增以钱，官府无丝毫之给，而徒重责其利于无穷，则僧道可谓不幸矣！“国家爱惜名器泛滥，何以劝励天下？僧道若以贿得金环象简，得诸处住持，则嚚顽无赖之徒皆以贿进，何以整齐风俗？况寺观虽多，其常住阙乏者甚多，纵使此令一行，第能率敛寺观之大者，其小者亦岂能应其求？如此则所得能几？况僧道非能自出己财，求为住持，必将取之寺观，师徒相残，常住必坏，所谓膏腴将见芜秽，所谓大厦将见为丘墟，所谓温饱将见为冻馁。部虽有牒，谁将请之？岁虽有丁，谁将输之？今日军需籴本秤提诸券，无非鬻爵。鬻爵之者，或累于国，牒之多者，无病于官，乃循一时不恤之事，斫丧千万载之利源，殆非理财之长策也。伏睹近降旨挥，增钱鬻爵，识者病之，事不果行。总所今来陈请，正亦类此。伏望钧慈详酌利害，特有敷奏，尽行寝罢服号之命令，僧道不胜幸甚！伏惟钧慈俯赐鑒念。不备。时江西璨无文亦有书。先是，朝省因总领岳珣奏，乞降紫衣、师号二等，赐金环象简并四字禅师法号，以住大寺观。每赐服、师号、绫纸，出卖三百缗，仍附品官条制，非有官不得差注，非有赐服不得住持。此书上，事果寝，岂非秘护大法者之用情乎？”《莹山清规》云：“七月十八日，起单诸人就维那寮可请免丁抄小榜头。”式云：┌────────────────────┐│某年夏中││免丁抄某甲上座││能州洞谷安居│└────────────────────┘忠曰：“优免丁役是朝省勾当，僧家何得僭行之？盖洞谷所出于起单僧者，坐夏由耳。见〈簿券类〉。元不识免丁义，强为谬事。又抄与钞通，钱钞也。免丁抄，即免丁钱也。又讹免丁由，益无义。”因录民间丁钱。《鹤林玉露》云：“广右深僻之郡，有所谓丁钱，盖计丁输钱于官。往往数岁之儿即有之，有至死而不与除豁者，甚为民病。故南人之谣曰：‘三岁孩儿便识丁，更从阴府役幽魂。’读之可为流涕。”
        </desc>
    </Doc>
    <Doc>
        <title>免丁由</title>
        <desc>
            《敕修清规》云：“往时僧道，岁一供帐，纳免丁钱，官给由为凭。”详〈凭由处〉。忠曰：“僧人免民丁役，故纳钱于官所，官收钱了与凭文，此为免丁由。”又与〈供帐〉处及〈〉处交看。《小补韵会》云：“丁，民丁。《唐志》：男子二十为丁。一说二十以上为丁。人寿百年为期，一干十年，则丁当四十强壮之时，故曰丁。”忠曰：“十岁甲，二十岁乙，三十岁丙，四十岁丁也。”云：“晋武帝平吴后，有司奏：男子年十六以上至六十为正丁；十五以下至十三，六十以上至六十五为次丁；十二以下，六十六以上为老小，不事。宋孝武大明中，王敬弘上言云云，十五至十六且为半丁，十七为全丁，帝从之。北齐武成清河三年，乃令男子十八以上，六十五以下为丁；十六以上，十七以下为中；六十六以上为老，十五以下为小。隋文帝颁新令：男女三岁以下为黄，十岁以下为小，十七以下为中，十八以上为丁，以从课役。六十为老，乃免。开皇三年，乃令人以二十一成丁云云。大唐武德七年，定令男女始生为黄，四岁为小，十六为中，二十一为丁，六十为老。玄宗天宝三载十二月制：自今以后，百姓宜以十八以上为中，男二十三以上成丁。”云：“《三宗史编》解曰：黄谓稚幼发黄也。四岁为小，小谓细弱也。十六为中，中者谓上下通也。二十为丁，丁者当也，当强壮之时。”
        </desc>
    </Doc>
    <Doc>
        <title>免告香小榜</title>
        <desc>云：“侍者预出小榜贴法堂柱上云：奉堂头和尚慈旨，名德西堂首座并免告香。侍司某谨白。”</desc>
    </Doc>
    <Doc>
        <title>免人事榜</title>
        <desc>
            云：“方丈预出免人事榜云：某节并就来日法堂上人事，例免到方丈，伏希众悉。”旧说曰：“榜有古式、今式，《敕修》所载，今式也。”古式免人事榜云：“结制、解制、冬节、岁节。礼数并就来日法堂人事，头首、知事、耆旧、法眷，私下往复，不必讲，切希悉及。住山某咨白。”新式免人事榜云：“某节礼数并就来日法堂上人事，例免到方丈，幸希众悉。”
        </desc>
    </Doc>
    <Doc>
        <title>免人事颂</title>
        <desc>
            云：“节前一日，堂头有免人事颂，贴僧堂前。”云：“休把僧仪混俗情，江头野草几回青，无角铁牛眠少室，当初岂是贺新正？”又云：“日日相逢日日新，何须特地致殷勤？百年三万六千日，祇是南柯梦里人。”云：“日出东方夜落西，急须着眼莫迟疑。新年不用来相贺，江月松风是旧时。”云：“报尔玄徒休贺岁，出家弗比在家同。老僧自看生来事，七十年过一梦中。”又云：“自谓居山且免閑，岂劳心力贺新年？百千万岁今朝事，成住坏空弹指间。”
        </desc>
    </Doc>
    <Doc>
        <title>免僧</title>
        <desc>义堂《日工集》云：“鸣板坐禅，议曰：自今轮番圣僧侍者，四时装香、鸣板，且为众说：勤行精进则成就道业，懒惰懈怠则灭亡佛法。轮番众，每三日一更，自外典座、免僧、直岁三人，免坐堂，各守其职也。”</desc>
    </Doc>
    <Doc>
        <title>免远迎批</title>
        <desc>云：“专使预当计稟住持，必先发批，免众远迎。”</desc>
    </Doc>
    <Doc>
        <title>面盆</title>
        <desc>云：“手巾、面盆、灯烛、牙药，毋令缺少。”</desc>
    </Doc>
    <Doc>
        <title>庙立</title>
        <desc>忠曰：“中立南面，如太祖庙位，故曰庙立。”云：“至时，侍者同参头入请住持出，庙立，参头归众，同问讯。”云：“至时，侍者同参头入请住持出，庙位立，参头归位，众同问讯。”
        </desc>
    </Doc>
    <Doc>
        <title>庙坐</title>
        <desc>
            忠曰：“中位坐，如庙位，故云庙坐。庙义，见〈庙立〉处。”寝堂忞公清规云：“煎点人请特为人出，有处只就主位坐，有处庙坐。或是法嗣，亦当庙坐，在住持意。”忠曰：“住持或坐主位，若法嗣人煎点，则住持庙坐。以此可知，庙坐尊于主位矣。”校定清规图忠曰：“《备用清规》犹言庙坐，《敕修清规》皆改为高坐，实惟庙之言关天子，东阳换词，或有意于避之乎！”
        </desc>
    </Doc>
    <Doc>
        <title>灭摈</title>
        <desc>
            削僧籍也。云：“言灭摈者，谓犯重比丘，心无惭愧，不肯学悔，妄入清众，滥居僧限，当三根五德举来，诣僧忆念，示罪令自言已，与白四法。”又〈足数众相篇〉云：“灭摈者，谓犯重已，举至僧中，白四除弃也。”《释氏要览》云：“《弥沙塞》云：‘梵罚此有二法：一、默摈，谓一切人不与来往言话等；二、灭摈。’灭即灭名也。《尔雅》云：点灭，如今勾点糊灭名字也。律谓犯重罪，心无惭愧，众所不容，不可共住，举来僧中，示罪驱出。’《多论》云：‘但实犯罪，大众有知，不须自言，直尔灭摈驱出，所谓贵安善人也。’”《地藏十轮经》云：“佛言：‘善男子！如来成就善巧知根机智，若诸弟子远离福慧巧方便智，及以布施调伏寂静，失念心乱，来至我所，归依于我。而我善知彼根意乐，随眠胜解，随其所应，为说治罚毗柰耶法。若诸众生，其性很戾，于诸学处不能奉持，为令久住我之圣教，多有所作，或为制立忆念治罚，或以言教恐怖呵责，或暂驱摈，或令折伏归诚礼拜，或不与语，不共同利，或如草布，或复灭摈。’”忠曰：“灭摈者，当世之死刑。谓律乘犯四重者，为波罗夷罪，于是人方行灭摈矣。所谓灭者，除去名籍也。云：‘《四分》云：波罗夷者，譬如断人头，不可复起。若犯此法，不复成比丘故。’”
        </desc>
    </Doc>
    <Doc>
        <title>愍忌</title>
        <desc>
            诞生日曰愍忌。《中峰本禅师录》云：“吴江州太湖简村顺心禅庵高峰和尚愍忌，拈香云：‘顺心庵里，太湖中央，俄然逢愍忌，世相未能忘。大众！高峰老和尚来也！雨蒸苗叶绿，风撼稻花香。’”岐阳曰：“《幻住清规》云：‘三月廿三日，高峰和尚愍忌。’按〈高峰行状〉：师生宋嘉熙戊戌三月廿三日申时，乃知愍忌是诞生日也。或云尊宿示寂后，称其诞生日为愍忌也。”云章曰：“高峰生日，中峰设愍忌斋。依此，诞生日亦言忌也。”或曰：“善知识为哀愍众生，出生应世，故其诞生日曰愍忌。”忠曰：“此义杜撰。按云：‘为令尊堂戴氏小一太君愍忌与百日，同时辨香积供。止此’是则妇人言愍忌，非哀愍应世之义明矣，亦不必局尊宿、善知识也。”
        </desc>
    </Doc>
    <Doc>
        <title>名德首座</title>
        <desc>
            旧说曰：“名德，非位职之称。前堂首座中，择有名誉德行者，为名德首座，其事最重。故诸头首中，首座为重；首座中，名德为重。名德西堂例知。”云：“住持须预稟露，如有允意，方丈先请茶，两序光伴，即鸣鼓升座，更不报众。住持委曲致恳，下座，与大众同伸拜请，鸣钟，送归寮。”《中阿含经》云：“乌陀夷妄非舍梨子说法，世尊面呵尊者乌陀夷已，语尊者阿难曰：‘上尊名德长老比丘为他所诘，汝何以故纵而不检？汝愚癡人，无有慈心，舍背上尊名德长老。’”《释氏要览》云：“名德：名者，实也，实立而名从之，仲尼云所贵名实之名也；德者，得也，所谓内得于己，外得于人，常无所失，合而称之。《阿含经》呼舍利弗已下为名德比丘。皎法师云：‘寡德适时，名而不高；实德潜光，高而不名。’”
        </desc>
    </Doc>
    <Doc>
        <title>名德西堂</title>
        <desc>
            云：“或有诸山住持、名德西堂，座右设位。”又〈告香〉云：“名德西堂、首座并免告香。”又〈念诵〉云：“住持入堂，前堂首座入次，名德西堂插入，归圣僧板头立。”又〈受请人升座〉云：“名德西堂、前堂首座方举行此。”名德义，见〈名德首座〉处。
        </desc>
    </Doc>
    <Doc>
        <title>名讳</title>
        <desc>
            云：“住持问乡里名讳，及夏在何处。”《品字笺》云：“生时曰名，没则称讳。〈檀弓〉：‘卒哭而讳。’讳之不称也。今问人名，而曰尊讳者，失其义矣。”云：“公问名于申繻，对曰：‘名有五：有信、有义、有象、有假、有类。申繻，鲁大夫。以名生为信，若唐叔虞鲁公子友。以德命为义，若文王名昌，武王名发。以类命为象，若孔子首象尼丘。取于物为假，若伯鱼生，人有馈之鱼，因名之曰鲤。取于父为类，若子同生，有与父同者。不以国，国君之子，不自以本国为名也。不以官，不以山川，不以隐疾，隐痛疾患，辟不祥也。不以畜牲，畜牲六畜。不以器币。’”
        </desc>
    </Doc>
    <Doc>
        <title>名胜</title>
        <desc>《敕修清规》有诸方名胜挂搭规。旧解名胜者，非泛常人，或大方兄弟之类也。</desc>
    </Doc>
    <Doc>
        <title>明窗</title>
        <desc>
            僧堂之制大，而复前后架屋，堂内闇矣。故当前板首座板头、西堂板头之上，屋上开窗。如今烟窗。故第一座板，言明窗下。”旧说云：“僧堂宏构掩蔽，故作窗受明，名明窗也。”云：“师十七岁参夹山问答。山曰：‘冷灰里有一粒豆爆。’乃唤维那：‘明窗下安排着。’师曰：‘未审明窗还解语也无？’山曰：‘待明窗解语即向汝道。’”忠曰：“维那掌僧堂事，故特唤命之也。”云：“若得个插手处，莫待期满，便请说看。何故？盖老僧急欲明窗下安排。”云：“虚占案分，挂物明窗，不合律仪，丛林安许？”忠按：慈受所言，似明窗在壁。又方丈有明窗。云：“师居方丈，有僧在明窗外问：‘咫尺之间，为什么不睹师颜？’师曰：‘我道片遍界不曾藏。’”忠曰：“此亦明窗于壁开者也。”
        </desc>
    </Doc>
    <Doc>
        <title>明楼</title>
        <desc>
            在僧堂前也。僧堂广深，又前有外堂，故堂内昏暗，乃于堂前外堂间高架楼，开窗接明，此云明楼。云：“更其制为阁，五间三正两挟，前后横庑，前穿堂，以覆砌级，如明楼之制。”云：“拥以照堂，明楼在前。”《卧云日件录》云：“东福众寮请颂题于梦巖，巖与‘牮明楼’三字。盖时明楼将崩也；牮，支也。”又云：“相国寺明楼崩矣。”
        </desc>
    </Doc>
    <Doc>
        <title>明堂</title>
        <desc>，僧堂与外堂之间，左右题云明堂。忠曰：“僧堂正前高架明楼，明楼左右空处曰明堂也。”</desc>
    </Doc>
    <Doc>
        <title>明相</title>
        <desc>
            《法苑珠林》云：“若欲解斋，要待明相出时，始得食粥，不尔，破斋。何名明相？如《萨婆多论》云：‘明相有三种色：若日照阎浮提树，则有黑色；若照树叶，则有青色；若过树叶，则有白色。于三色中，白色为正，始得解斋食其粥也。’”《释氏要览》云：“《四分律》云：‘明相出，始得食粥，余皆非时。’《婆沙论》云：‘明相有三：初、日照剡部树身，天作黑色；二、日照树叶，天作青色；三、日过树，天作白色。三色中，取白色为正时，须舒手见掌文分明，始得食粥。’”澄彧《前闻记》云：“天龙第二代佛慈禅师者，名志玄，号无极。初住临川，一日，粥早，师不展钵，首座以为不安，候之。师曰：‘古规不云乎，掌文见而吃粥，老僧何病之有？’至今临川晓钟虽绝，开静待明者，师遗范也。”忠曰：“无极不展钵者，谙律文也；首座以为不安者，盲于佛制也。开静待明，本是律法，不可必为师遗范也。”《四分律》云：“非时者，从日中乃至明相未出。若比丘非时受食，食咽咽波逸提。”《大般若经》云：“如见东方赤明相现，则知不久日轮当出，若闻般若波罗蜜多，当知是人去佛不远。”
        </desc>
    </Doc>
    <Doc>
        <title>鸣钟</title>
        <desc>
            云：“大钟引杵宜缓，扬声欲长，凡三通，各三十六下，总一百八下，起止三下稍紧，鸣钟行者想念偈云：‘愿此钟声超法界，铁围幽暗悉皆闻，闻尘清净证圆通，一切众生成正觉。’”云：“打大钟之法，先轻手拟钟三下，慢十八声，紧十八声，三紧三慢，共一百八声。当职行者烧香礼拜，诵偈讫，然后击之。偈云：‘三涂八难，息苦停酸。法界众生，同声悟道。’念竟，即时辍之。”《群谈采余》云：“钟声晨昏叩一百八声者，一岁之义也。盖年有十二月，有二十四气，又有七十二候，正得此数。浙杭州歌曰：‘前发三十六，后发三十六，中发三十六声急，通共一百八。’越州歌曰：‘紧十八，缓十八，六遍凑成一百八。’台州歌曰：‘前击七，后击七，中间十八徐徐发，更兼临后击三声，三通凑成一百八。’”忠曰：“传说钟一百八声，表破百八烦恼，未见经论说，盖出乎世典，取一岁数之义为正。如律文，鸣犍稚曰作相，鸣之四十下，三通合一百二十下也，未闻百八声之说。”忠曰：“明打犍稚法，简古难见。今窃合《资持记》所解，取意缀文，直下录去，贵易通解。文云：‘寻常所行，始终四十下。初十下渐发声，此为虚揩，中间二十七下渐希渐大，后三下声尽，方打一通。如是至三名为三通，集三乘也。长打百二十下，接前四十，增两四十，共百二十。其第二四十下，虚揩渐大，十八下中间四下声尽方打，此救四恶趣。自二十三已去，后十八下，渐穊渐小，乃至微末。次第三四十下同前，亦有少异。三十六、七、八三下，名三通，末后二下，名息槌。《图经》云：念三宝，存五众，众各八辈，故以四十为差，三道乘之，则百二十为节。八辈谓四果四向，三道谓三乘。’”南山云：“虚揩十下，渐希渐大，二十七下，大长三下。”
        </desc>
    </Doc>
    <Doc>
        <title>鸣钟佛事</title>
        <desc>
            云：“‘烹金链玉，煅圣镕凡，不假钳锤，便成大器。霜清月皎，证圆通三昧之门；云淡天低，破劳生昏迷之梦。寿同空有，永镇化城。最初一椎，如何话会？’声钟一下云：‘劫石有销日，洪音无尽时。’”
        </desc>
    </Doc>
    <Doc>
        <title>冥阳会</title>
        <desc>
            忠曰：“盖施食法也，与水陆会不同。冥者，谓冥界饿鬼众；阳者，谓阳界婆罗门仙众。今普供施彼群生，故名冥阳会。是故日本艺州佛通寺施食会之牌，第二世一笑和尚书曰天地冥阳一切灵位。”《因师集贤录》云：“建水陆冥阳二会，设大斋，献天地水府万灵。”云：“都钤邵君谓：‘夫导往福存，莫善于冥阳大会。’乃年设之，斥己财千五百缗足有奇，入寺之植善库，存本取息，以足厥用。”
        </desc>
    </Doc>
    <Doc>
        <title>摩诃</title>
        <desc>忠曰：“楞严咒尾，唱念摩诃般若波罗蜜是也。”云：“咒毕，喝摩诃，众和毕，维那回向。”</desc>
    </Doc>
    <Doc>
        <title>磨衲</title>
        <desc>
            《六祖法宝坛经》云：“神龙元年九月三日，有诏曰：‘朕积善余庆，宿种善根，值师出世，顿悟上乘，感荷师恩，顶戴无已。’并奉磨衲袈裟及水晶钵。”云：“长老佛印大师了元游京师，天子闻其名，以高丽所贡磨衲赐之。客有见而叹曰：‘呜呼善哉！未曾有也。尝试与子摄其斋衽，循其钩络，举而振之，则东尽嵎夷，西及昧谷，南被交趾，北属幽都，纷然在吾箴孔线蹊之中矣。’佛印听然而笑曰：‘甚矣子言之陋也！吾以法眼视之，一一箴孔有无量世界，一一世界满中众生所有毛窍，所衣之衣，箴孔线蹊，悉为世界。如是展转，经八十反，吾佛光明之所照，与吾君圣德之所被，如以大海注一毛窍，如以大地塞一箴孔，曾何嵎夷、昧谷、交趾、幽都之足云乎？当知此衲非大非小，非短非长，非重非轻，非薄非厚，非色非空。一切世间折胶堕指，此衲不寒；烁石流金，此衲不热；五浊流浪，此衲不垢；劫火洞然，此衲不坏。云何以有思惟心生下劣想？’于是蜀人苏轼闻而赞之曰：‘匣而藏之，见衲而不见师；衣而不匣，见师而不见衲。惟师与衲，非一非两，眇而视之，虮虱龙象。’”《鸡林志》云：“高丽僧衣磨衲者，为禅法师，衲甚精好。”
        </desc>
    </Doc>
    <Doc>
        <title>磨头</title>
        <desc>
            慈觉〈龟镜文〉见〈园头〉处。《大慧武库》云：“五祖演和尚，依舒州白云海会端和尚咨决大事，深彻骨髓。端令山前作磨头，演逐年磨下收糠麸钱，解典出息，雇人工及开供外，剩钱入常住。每被人于端处斗谍是非云：‘演逐日磨下饮酒食肉，又养庄客妇女。’一院纷纭。演闻之，故意买肉沽酒，悬于磨院，及买坯粉与庄客妇女搽画，每有禅和来游磨院，演以手与妇女揶揄语笑，全无忌惮。端一日唤至方丈问其故，演喏喏无他语。端擘面掌之，演颜色不动，遂作礼而去。端咄云：‘急退却！’演云：‘俟某算计了，请人交割。’一日，白端曰：‘某在磨下除沽酒买肉之余，剩钱三百千入常住。’端大惊骇，方知小人嫉妒。时秀圆通为座元，受四面请，即请演为第一座。”
        </desc>
    </Doc>
    <Doc>
        <title>磨院</title>
        <desc>
            云：“师亲书牌于磨院，云：‘山前竟日无狼虎，磨下终年绝雀儿。’至今虎雀绝无。”《大慧武库》云：“五祖演和尚，依舒州白云海会端和尚咨决大事，深彻骨髓。端令山前作磨头，演逐年磨下收糠麸钱，解典出息，雇人工及开供外，剩钱入常住。每被人于端处斗谍是非云：‘演逐日磨下饮酒食肉，及养庄客妇女。’一院纷纭。演闻之，故意买肉沽酒，悬于磨院，及买坯粉与庄客妇女搽画，每有禅和来游磨院，演以手与妇女揶揄语笑，全无忌惮。端一日唤至方丈问其故，演喏喏无他语。端劈面掌之，演颜色不动，遂作礼而去。端咄云：‘急退却！’演云：‘俟某算计了，请人交割。’一日，白端曰：‘某在磨下除沽酒买肉之余，剩钱三百千入常住。’端大惊骇，方知小人嫉妒。时秀圆通为座元，受四面请，即请演为第一座。”《永平清规》引演祖事云：“磨下者，磨院也称磨司，椎米磨面之局也。寺边五六町，若十余町建之，磨院主一人请之，演祖之职掌乃是也。”
        </desc>
    </Doc>
    <Doc>
        <title>磨主</title>
        <desc>即磨头也。《敕修清规》云：“磨主，兼主碓坊，米面供众，极有关系，须择有道心人，谙晓舂磨等事者充之。”</desc>
    </Doc>
    <Doc>
        <title>默摈</title>
        <desc>即梵坛也，详于彼。忠曰：“中有舍不语羯磨法，恐繁不录。大抵悔前过，随顺五事。比丘事、比丘尼事、眷属事、羯磨事、王事。一一如法学教律，知罪相者应与舍。”</desc>
    </Doc>
    <Doc>
        <title>某甲</title>
        <desc>
            《正字通》云：“某以代名，凡未知主名，与不敢斥名者，皆以某代之。《礼》：‘天王某甫。’语某在斯是也。今书传凡自称不书名亦曰某。”忠曰：“某召事物辞，甲以十干分人也，可言某甲、某乙、某丙等。文字出。”《困学纪闻》云：“某甲，出。”云：“某月某日某甲，诏书出某物若干给某官某事。”《祖庭事苑》云：“某甲：某，如甘在木上，指其实也，然犹未足以定其名；甲，次第之言，亦犹某甲某乙也。”《辍耕录》云：“有部民某甲与某乙斗殴云云。”旧说曰：“凡书某甲两字者，可知双字名；书某一字者，可知单字名。然不必如此，如臣僧某，。岂单字名而可哉？必须双字名。”忠曰：“书云：‘令某驰送。’又〈请名德首座榜〉云：‘侍司某。止此’此等岂复单字名耶？”
        </desc>
    </Doc>
    <Doc>
        <title>木鱼</title>
        <desc>
            〈日用轨范〉云：“木鱼响，不得入堂，或令行者取钵堂外坐。”云：“木鱼，斋粥二时，长击二通；普请僧众，长击一通；普请行者，二通。”宋孟元老《东京梦华录》云：“每日交五更，诸寺院行者打铁牌子或木鱼，循门报晓，亦各分地方日间求化，诸趋朝入市之人，闻此而起。”忠曰：“铁牌子，盖谓铁板也。”已下录象鱼义。云：“相传云：鱼昼夜常醒，刻木象形击之，所以警昏惰也。”《释氏要览》云：“今寺院木鱼者，盖古人不可以木朴击之，故刻鱼象也。又必取张华相鱼之名，或取鲸鱼一击，蒱劳为之大鸣也。”刘斧《摭遗》云：“僧舍木鱼者，鱼昼夜不合目，修行者忘寐修道，鱼可化龙，凡可入圣。”《教苑清规》云：“木鱼，《婆沙》云：‘有僧违师毁法，堕鱼身，背上一树，风涛摇摆，出血苦痛。本师渡海，鱼遂作孽云：汝不教我，致堕鱼报，今欲报怨。师曰：汝名甚么？鱼曰：某甲。师令忏悔，复为设水陆追拔，夜梦鱼曰：已脱鱼身，可将我树舍寺，以亲三宝。师果见鱼树，刻鱼形，悬挂警众。’”又或引玄奘《指归曲》云：“玄奘自天竺归，经蜀道，有一长者丧妻，有儿甫三岁，后母恶之，伺长者出猎，楼上掷儿投水中。长者悲哀，为设斋僧。适遇奘至，喜迎请第一座，奘不食，语曰：‘我历长途疲矣，欲得鱼肉吃之。’一座大惊。长者欲出买之，奘嘱云：‘非大鱼不可也。’长者如教，求获而回，方上俎割之，所没之儿啼在鱼腹中，长者大欢。奘曰：‘此儿夙世持不杀，故今虽被鱼吞，不死。’长者曰：‘如何报鱼恩？’奘曰：‘木雕鱼形，悬之佛寺，斋时击之，可以报鱼德。’今之木鱼是也。”元本和语，忠今改缀。忠曰：“余曾捡《阿毗达磨大毗婆沙论》二百卷、《阿毗昙毗婆沙论》八十卷，并无木鱼缘。《五百问经》有师不教诫弟子，死堕龙中，害昔师，盖妄汉依托构说。玄奘鱼腹得儿事，《慈恩传》不载，亦恐以薄拘罗事捏合，今故录，标其妄矣。”《三才图会》云：“木鱼，刻木为鱼形，空其中，敲之有声。释氏谓阎浮提乃巨鳌所戴，身常作痒，则鼓其鬐，川山为之震动，故象其形击之。此荒唐之说，然今释氏之赞、梵呗皆用之。”忠曰：“巨鳌戴山出乎《列子》〈汤问〉，释氏本无此说。释氏说世界有水轮、金轮、风轮而已，且道何经律论说鳌戴阎浮提哉？然则荒唐之咎归于汝矣。大抵腐儒诬罔如此者不一。又按：鱼头尾自相接，其形团圞。今清国僧称木鱼者，作龙二首一身，鳞背两口相接，衔一枚珠之形，亦空肚团圞，盖与《图会》木鱼同。讽唱时，专敲之以成节。如粥饭所击木鱼，却非首尾团聚者。按：，龙头鱼身，形挺直，即是粥饭所击木鱼也。余以谓梆未见为鱼形之说，恐《图会》以粥饭所用库堂木鱼误成梆图欤。今摸《图会》二图，令识者拣焉。”木鱼图部梆图已下略录机缘。云：“库头击木鱼。”详〈〉处。《神鼎諲禅师录》云：“官人指木鱼问：‘这个是什么？’师云：‘惊回多少瞌睡人。’官云：‘洎不到此间。’师云：‘无心打无心。’”《雪巖钦禅师佛日录》云：“佛殿脊金鸱，；厨堂口木鱼，走入沧海。”已下略录赋咏。云：“师访白兆，兆云：‘老僧有个木鱼颂。’师云：‘请举看。’兆云：‘伏惟烂木一橛，佛与众生不别。若以杖子击着，直得圣凡路绝。’师云：‘此颂有成褫？无成褫？’兆云：‘无成褫。’师云：‘佛与众生不别聻？’左右救云：‘有成褫。’师云：‘直得圣凡路绝聻？’当时白兆一众失色。”云：“木鱼歌，木鱼歌，横身三界卧，摆头掉尾瞬金鳞，凡圣纵横不柰何。老胡闻，耸耳听，声声振动古佛心，逍遥自在无私曲，蕩蕩行时任腾腾。指日月，太山崩，踊踊跃跃魔军惊，哮吼吟时云队队，大洋海底霹雳声。”颂云：“无端击此沟中断，钟鼓相参无杂乱。能闻所闻非二缘，以此及此通回换。凡夫何故作追攀？达士若为成智观？可怜流入萨婆若，醉眠尚尔排鱼贯。”颂云：“透出波澜外，横身任探寻。只知打我腹，不觉痛他心。香积晨炊熟，秋廊夜月深。重重报君道，千眼是观音。”诗云：“板阁独眠惊旅枕，木鱼晓动随僧粥。”
        </desc>
    </Doc>
    <Doc>
        <title>木座牌</title>
        <desc>
            旧说曰：“小木牌书众名，牌首穿小穴，别设大板，板上列植小钉，而以小牌逐位次排挂定之。”又有板上直书名者。云：“钉挂寝堂，铺设坐位。”解者曰：“是非纸座牌，又非木座牌，但朱漆板上书众名位，而钉挂其板也，犹如钵位图。”
        </desc>
    </Doc>
    <Doc>
        <title>目子</title>
        <desc>
            忠曰：“凡人名或事条等，其数多而不可谙记者，列写其品目于片纸，以备遗忘，此名目子。”云：“提纲毕，叙谢，行者秉烛，侍者呈目子，庶得详尽。”忠曰：“《清规》上文云：‘或有相送官客，诸山留宿者，逐一条列，预用呈稟。止此’今所呈目子，列其名者。”云：“住持以择定人名目子并西堂勤旧，令客头行者请粥罢会茶。”又〈挂钵时请知事〉云：“维那至住持前问讯侧立，住持付所请人名目子。”忠曰：“又丛林请入牌祖堂等语于住持人，其孝子详录其入牌祖师屋里缘语等，呈之住持，以充造语之用，此亦云目子矣。又请禅师号等于朝廷时，列书其祖师行状、缘语等，呈之内记，以备造文之资，此亦云目子矣。故目子之名广焉。”
        </desc>
    </Doc>
    <Doc>
        <title>内记</title>
        <desc>
            书状侍者又曰内记。云：“犹存书状，列于侍者，使司方丈私下书问，曰内记云。”云：“当年济北辞黄檗，索火之机屈未伸。今日子孙开活眼，老南元是读书人。”云：“予内记道人讷，辞入京觐师。”
        </desc>
    </Doc>
    <Doc>
        <title>内史</title>
        <desc>
            侍状又名内史。云：“凡人之群居也，非一人职其事，代其劳，则众人必烦，烦则其业必荒矣。故吾祖百丈氏，创禅剎安众，设东西两序，曰头首，曰知事，犹朝廷置文武官，其才宜文者相之，宜武者将之。而又统其众者，曰住持。住持之职，尤为难矣，事日百端，应接弗暇，则于是置侍司，以代其劳，犹朝廷近侍之职也。而厥头首，侍司之主文者，曰书记，亦云外史，曰书状，亦云内史，皆以禅文兼备者充之，故厥职每乏其人矣。茍非禅文兼全之才，则阙焉。乌乎难矣哉！才之兼全也，或禅全者文缺，或文长者禅短。然则今之世，欲得其禅文兼全者，俾居是职，不亦难矣乎？”
        </desc>
    </Doc>
    <Doc>
        <title>内堂</title>
        <desc>云：“竺土大仙于九夏之月布漫天网子，笼络天下衲僧，谓之禁足护生，克期取证。致于南山内堂外堂排单下榻，个个如生铁橛。”</desc>
    </Doc>
    <Doc>
        <title>纳戒</title>
        <desc>云：“从谂禅师，曹州郝乡人也，姓郝氏。童稚于本州扈通院从师披剃。未纳戒，便抵池阳参南泉云云。”《虚堂录》纳牌普说举之，作诣南泉请戒。</desc>
    </Doc>
    <Doc>
        <title>纳牌</title>
        <desc>
            忠曰：“立僧奉堂头命，受入室牌，为众开室毕，却纳其牌于方丈也。”云：“兹来至节在迩，久在首座寮入室，殊觉不便，恐妨山门请人次第。方丈纳牌，既缘会许时，以道义故，遂举些古人履践处，以当末后殷勤。第衰老，出语太过，望兄弟救之，幸甚！”
        </desc>
    </Doc>
    <Doc>
        <title>纳所</title>
        <desc>虎关炼禅师曰：“当时丛林之司，言纳所者，日本样也。”忠曰：“云：‘崇佛之祠，止僧之舍，延宾之馆，香积之厨，出纳之所，悉如丛林规制。止此’依之纳所称，非为日本样也。”
        </desc>
    </Doc>
    <Doc>
        <title>衲衣</title>
        <desc>
            忠曰：“文字虽出经论，禅僧常着之，故称有衲僧，问有衲衣下事。”《类书纂要》云：“衲，补缝也。”衲，本作纳。云：“平昔御寒，唯一艾纳。注：《法华经》：‘纳衣在空閑。’律文谓之五纳衣，谓纳受五种旧弊以为衣也。俗作衲字，失义。”五纳衣者，《释氏要览》云：“粪扫衣有五种：一、道路弃衣；脱厄衣也。二、粪扫处衣；三、河边弃衣；四、蚁穿破衣；五、破碎衣。又有五种：一、火烧衣；二、水渍衣；三、鼠咬衣；四、牛嚼衣；五、你母弃衣。已上衣，天竺人讳忌，故弃之以不任用。义同粪扫，故共纳成衣，名粪扫衣也。”又《应法记》云：“五纳，谓五色斗成也。止此”此亦一解，异《要览》。《智度论》云：“佛意欲令弟子随道行，舍世乐故，赞十二头陁。如转法轮时，五比丘初得道，白佛言：‘我等着何等衣？’佛言：‘应着纳衣。’”《释氏要览》云：“《十诵》云：‘若纳衣不贴田相，不许披入聚落。此衣有十利：一、在粗衣数；二、少所求索；三、随意可坐；四、随意可卧；五、浣濯易；六、少虫坏；七、染易；八、难坏；九、更不余衣；十、不失求道。’又云：‘体是贱物，离自贪故，不为盗所贪，常得资身。故少欲者，须济形苦，故上士着之。’”《诸善根经》云：“世尊告诸比丘：‘大迦叶常修阿兰若，行乞食，衲衣粗弊三衣，边外远住，少欲知足，乐远离行，于一切法，心不与合，声闻功德皆悉具足。’”云：“问：‘如何是衲衣下事？’师曰：‘大有人疑在。’曰：‘为什么如此？’师曰：‘月里藏头。’”
        </desc>
    </Doc>
    <Doc>
        <title>耐重</title>
        <desc>
            凡堂阁四棱椽下、柱上所蹲鬼形，头上及两掌作擎举之势者，称耐重。云：“坐断孤危未肯休，荷担杰阁与层楼。祖翁活计丘山重，。”《人天眼目》十智同真、十同得入下语云：“耐重打金刚。”
        </desc>
    </Doc>
    <Doc>
        <title>铙钹</title>
        <desc>
            云：“铙钹，凡维那揖住持、两序出班上香时，藏殿祝赞转轮时，行者鸣之。遇迎引送亡时，行者披剃，大众行道，接新住持入院时，皆鸣之。”忠曰：“清规，铙钹非为二物。然按杜氏《通典》、《文献通考》、《三才图会》等，金铙与铜钹全二物，诸韵书亦尔，到《正字通》初得铙钹为一物之解。”《正字通》云：“钹，蒲括切，音拔。铜钹今铙钹也。”《江湖纪闻后集》云：“宋咸淳乙丑年，汀州范宅凿畦为沼，得铙钹一面，铃杵无舌，方悟荒畦元废寺也。”杜氏《通典》云：“铜钹亦谓之铜盘，出西戎及南蛮，其圆数寸，隐起如浮沤，贯之以韦，相击以和乐也。南蛮国大者，圆数尺，或谓齐穆王素所造。”《文献通考》云：“铜钹亦谓之铜盘，本南齐穆王素所造，其圆数寸，中间隆起如浮沤，出西戎、南蛮、扶南、高昌、疏勒之国。大者圆数尺，以韦贯之，相击以和乐。唐之燕乐、清曲，有铜钹相和之乐，今浮屠氏清曲用之，盖出于夷音。然有正与和，其大小清浊之辨欤。”《湖海新闻》云：“宋徽宗宣和元年，降手诏曰：按先天纪，钹乃黄帝战蚩尤之兵器，胡人之兇具，中国自不合用云云。开封尹盛章奏：本府所纳铜铙钹一万六千六百三十六只，计二万六百二十斤一两。”忠曰：“《三才图会》有金铙，其制大异铜钹，今附录解惑。”《图会》云：“金铙如火斗有柄，以铜为匡，疏其上；如铃中有丸，执其柄而摇之，其声譊譊然，以止鼓。”又曰：“《文献通考》有铜铙，与金铙制全别，其形如铜钹小。日本名登比与宇志者，巫觋辈鸣之。大清来朝寺用之，日本古禅剎无此器，今亦附录。”《通考》云：“铜铙，浮屠氏所用，浮沤器小而声清，世俗谓之铙。其名虽与四金之铙同，其实固异矣。”《四言对相》有铙图，大似钹，《通考》所谓铜铙也。
        </desc>
    </Doc>
    <Doc>
        <title>尼大师</title>
        <desc>
            忠曰：“比丘尼称大师，与徽号赐大师之类别也。”云：“师象骨巖接人，后欲往松山建寺安众，问大师借庵基，尼不肯，因与坐禅，约曰：‘未满七日出定者输。’尼至六日开眼，师遂夺其基建寺。”《宗门统要续集》云：“都尉李文和公临薨时，膈胃躁热，因尼道坚就枕问云：‘都尉！众生见劫尽，大火所烧时，切要照管主人公。’尉云：‘大师与我煎一服药来。’尼无语。尉云：‘者师姑药也不会煎。’投枕而去。”忠曰：“可作李和文，往往字倒，非也。”《大慧杲和尚普说》有尼慈明大师请普说。《普灯录》甘露仲宣禅师法嗣，平江府妙湛尼慈鑒大师文照。又枯木成禅师法嗣，东京妙慧尼净智大师慧光。又石门易禅师法嗣，遂宁府香山尼佛通大师。《云卧纪谈》云：“东都妙慧尼寺住持净智大师慧光。”乃《普灯》所载者。《倦游杂录》云：“熙宁中，王禹玉丞相奏：亡妻庆国夫人郑氏临终遗言，乞度为女真。敕特许披戴，赐名希真，仍赐紫衣，号沖静大师。”宋庄绰《鸡肋编》云：“京师僧讳和尚，称曰大师；尼讳师姑，呼女和尚。”近有名《执弊集》者曰：“按《毗那耶律》云：尼女十夏以上，其徒尊之为大姊；二十夏以上，其徒尊之为大师。”《燕南记谭》同此。忠曰：“此大妄说，惑后生者也。凡律藏有毗奈耶名者，一一点捡，绝无此语。”
        </desc>
    </Doc>
    <Doc>
        <title>逆修</title>
        <desc>
            《灌顶随愿往生十方净土普广菩萨所问经》云：“普广菩萨白佛言：‘若四辈男女善解法戒，知身如幻，精勤修习，行菩提道，未终之时，逆修三七，然灯续明，悬杂《高丽藏》作缯。幡盖，请召众僧转诵尊经，修诸福业，得福多不？’佛言：‘普广！其福无量，不可度量，随心所愿，获其果实。’”云栖《正讹集》云：“世人未死，先作七七小祥、大祥经忏道场，名曰预修，此讹也。言预修者，令人趁色身尚在，早自修持，莫待临渴掘井，逼馁灾田也。且请他课诵，孰若自我修之之为胜乎？然肯破悭囊而作佛事，良愈于不为者。此理或通，高明之士自不应尔。”忠曰：“逆修说，出乎《随愿往生经》，袾宏以为俗传而剥其妄，恣作胸臆论矣。袾宏不远考《往生经》尚可原之，何不近览《佛祖统纪》、《释氏要览》所载哉？所谓《随愿往生经》在《灌顶经》第十一卷。又经三七，《统纪》、《要览》讹写作生七。寂照堂《谷响集》云：‘生七者，谓累七斋也。止此’从讹文，无所辨，亦是不阅本经之过也。”云：“奉佛弟子征夷大将军，乙巳本命，当于今岁谨发善念，预修功课，于昨三月二十七日以为初七。至于七七已过，百日复满，当于今月初六日为一周忌，乃倩画工图绘大势至菩萨圣像一尊，命僧顿书《妙法华经》一部及仁山大居士亲手躬书，特命比丘某，拈此信香供养尽虚空界一切三宝云云。’”《愚中及和尚年谱》云：“应永十六年己丑八月十七日，师示微疾。先是相公请预修佛事，涓取廿四日，知事因师不安，屡乞前日营辨。师云：‘相公涓取某日，老僧行脚有何妨乎？’廿四日设大会斋，诸般佛事毕，自书香语付持实速归京师，持实迫入灭时到而不忍去。日将晡，师知持实未去，叱曰：‘老僧行脚，决在明日。预修者，延寿之善也。这回以庆而复命，岂可兼兇而闻乎？速去！速去！’”
        </desc>
    </Doc>
    <Doc>
        <title>拈古</title>
        <desc>
            即同拈提。《碧巖录》第三十九则云：“僧问云门：‘如何是清净法身？’门云：‘花药栏。’僧云：‘便恁么去时如何？’门云：‘金毛狮子。’雪窦颂云：‘花药栏，莫颟顸，星在秤兮不在盘。便恁么，太无端，金毛狮子大家看。’圆悟评云：‘雪窦相席打令，动弦别曲，一句一句判将去。此一颂，不异拈古之格。’”云：“建祖禅人问东山拈古，山曰：‘拈古之法无他，只要眼正，有出古人手段。若只到古人田地，亦动他底不得。先德虽谓之公案，欲后人就其节文轻重而断之，使合其宜。然亦不只于此，汝不见世间造泥孩儿乎？或捏聚击碎，或击碎捏聚，为之心肝五脏，为之眼耳鼻舌，衣服鲜明，机关动转。见者随其好丑爱恶而形之语言，造之者方且袖手仰视，而不知其为泥孩儿矣。若能如是，乃可于古人公案中出一只手。若见他心肝五脏不得，捏聚击碎他底不破，切不可动着。然则东山此语，不独施之于拈古。会么？’祖伫思。东山曰：‘我与么弄泥团也不会。’乃喝出去。”
        </desc>
    </Doc>
    <Doc>
        <title>拈华释迦</title>
        <desc>
            云：“世尊在灵山会上拈华示众，众皆默然，唯迦叶破颜微笑。世尊云：‘吾有正法眼藏，涅槃妙心，实相无相，微妙法门，不立文字，教外别传，付嘱摩诃迦叶。’”《宗门杂录》云：“王荆公问佛慧泉禅师云：‘禅家所谓世尊拈花，出在何典？’泉云：‘藏经亦不载。’公曰：‘余顷在翰苑，偶见《大梵天王问佛决疑经》三卷，因阅之，经文所载甚详。梵王至灵山，以金色波罗花献佛，舍身为床座，请佛为众生说法。世尊登座，拈花示众，人天百万悉皆罔措，独有金色头陁破颜微笑。世尊云：吾有正法眼藏，涅槃妙心，实相无相，分付摩诃大迦叶。此经多谈帝王事佛请问，所以秘藏，世无闻者。’”《山庵杂录》云：“明善韩先生，书陆放翁《普灯录》叙草后云：‘放翁先生手书《普灯录》叙草本，报恩净上人之所藏也。’余故有先生遗文二帙，其间误处，皆手自涂乙。《传灯》言：‘世尊举华，迦叶一笑。’今讲者以为经无此事，诋其妄传，或曰：‘金陵王丞相于秘省得《梵王决疑经》，阅之，有此语，有所避讳，故经不入藏。’今先生以为书之木叶旁行之间，不知即丞相之所见以否，其言如此，必有所考矣。并书其后云：‘夫二先生学广理明，其言岂妄？’近翰林宋公为余叙《应酬录》，亦曰：‘予观《大梵天王问佛决疑经》所载拈花云云。’宋公既亲观之，则此经世必有之，而或者诋以为妄。前云：‘有所避讳，故不入藏。’斯言尽矣！”宋文宪公云：“予观《大梵天王问佛决疑经》所载，梵王以金色波罗夷花献佛，请为说法。佛拈花示众，人天百万悉皆罔措，独金色头陀破颜微笑。佛云：‘吾有正法眼藏，涅槃妙心，实相无相，分付摩诃迦叶。’呜呼！此非禅波罗蜜之初乎？”
        </desc>
    </Doc>
    <Doc>
        <title>拈阄会</title>
        <desc>《西巖惠和尚能仁录》有谢干拈阄会上堂。阄义，详〈〉处。</desc>
    </Doc>
    <Doc>
        <title>拈提</title>
        <desc>拈弄古则也。《大鑒清规》云：“拈提结座。”见〈结座〉处。</desc>
    </Doc>
    <Doc>
        <title>拈香</title>
        <desc>
            旧说曰：“拈，烧义也。凡佛祖等前烧香，皆是拈香也。”云：“到佛殿拈香，有法语。止此”又开堂为王臣、檀越、嗣法师拈香是也。今以拈香为佛事名，云“住持举拈香佛事。止此”是也。又旧说曰：“升座如讽经，拈香佛事犹如愿文也，又犹如诸经之流通分也。”《海藏纪年录》云：“康永三年，师六十七岁。六月，武州刺史高师直遇亡父六七日忌，因金吾卫长史平氏明劝师为其拈香，师诿氏明曰：‘拈香，盖有丛规，非可常用者，古德未及此。老僧日在众也，窃哂据师位者，忽遗往哲远业，以习近图。繇是往既获拒武州之须于府命，源将军。今乌可失先拒于此邪？君善为我辞焉。’氏明曰：‘祖佛出兴，随机赴感，何常之有？’师曰：‘噫！蕩然无反，吾谁与归？’使者三反，师终不可，识者尚其节义也。”忠曰：“拈香，盖有丛规者，盖为佛祖拈香，不待言之。其为居家者，如建寺檀主，德业稍大，则入院人为之拈香矣。以习近图者，日本国俗，荐亡灵忌辰请拈香佛事，师僧为之，属四六文，广赞亡灵事业，其间非无虚褒。或以香直供灵，则其德难当。故说道：檀家借手山僧供养十方三世佛祖、大小神祇等，回此功德，庄严亡者报土。此般古德未曾为之，盖虎关之所恶在于此。又如宁兀庵为尤木石拈香，直供其灵。木石参禅彻悟人，应供无愧，不可以为例矣。”
        </desc>
    </Doc>
    <Doc>
        <title>拈衣</title>
        <desc>
            云：“若新命是嗣法弟子，住持付法衣有法语，披衣。”又〈开堂祝寿〉云：“如受请时，未拈衣，当举法语，披衣毕。”旧说曰：“衣表信而已，不可数拈之。”又曰：“凡开堂拈法衣，一生当唯一度也。昔慈氏和尚入寺，公方义满请拈衣，答曰：‘贫道尝在镰仓一回拈黄梅衣，今若再拈，近乎炫名，不可也。’”《日工集》云：“义堂受南禅钧帖，三会院大义来曰：‘先师所留金襕洎先祖法衣二顶，当探府君意，以入寺日护送。’堂曰：‘按《清规》，凡入院有嗣法之师送法衣至，则拈衣佛事乃披为嗣法之信，不复还于师处。今则不然，吾先师尝以衣为争端，留在三会院，不许外出。然先师灭后，好名者出而披之，夸入院观瞻，不为玩弄哉？余昨告府君曰：无相为衣，况尝拈黄梅所传衣耶，固辞。又按〈无準行状〉，破庵迁寂之日，以密庵法衣及顶相等付无準，準不受，惟领圆悟墨迹及密庵法语。盖不必贵衣，故曰衣表信而已。’”《东渐清规》曰：“如初出世人，在别处受请已，拈衣有法语，此处更不重叠。如未拈出，当先拈衣，有法语，然后披衣。”
        </desc>
    </Doc>
    <Doc>
        <title>年朝</title>
        <desc>忠曰：“正月朔日也。贺正义，见〈四节〉处。”</desc>
    </Doc>
    <Doc>
        <title>念日</title>
        <desc>
            忠曰：“日本禅林回向文：‘二十称念，如念一日、念二日也。’古老解云：‘念字从八二，是十六数，心有四画，合为二十也。’余谓此杜撰耳。此义出《兼明书》。又吾千山祖翁曰：‘禅苑用念字，自大德寺起，其祖忌二十二日，维那举唱时，觉音累重，故以二十代念，言念二日，余寺仿此。用念字，又不必拘字音烦否。’”忠按禅林二十用念字，亦尚矣。云：“今月念二日，兹值先妣云公大师七周之忌辰。”云：“今月念日，恭值先妣宗城禅尼三十三回之忌辰。”《兼明书》云：“吴主之女名二十，而江南人呼二十为念，而北人不为之避也。”《字林》云：“廿，音念，二十并也。”云：“按廿字，诸韵书皆音入。市井商贾或音念，学士大夫亦从其误者，惟《程篁墩文集》中，书廿日作念字。”《焦氏笔乘》云：“颜之推《稽圣赋〉：魏妪何多？一孕四十；中山何伙？有子百廿。廿音入，而集反。《说文》：二十，拜也。俗音念者，误。”
        </desc>
    </Doc>
    <Doc>
        <title>念诵</title>
        <desc>
            觉苑《大日经演密钞》云：“”忠曰：“今禅林念诵，谓念十佛名也。”三八日念诵，见〈〉处。云：“维那先离位，至门首向住持立，合掌念诵。上八、中八云云。下八云：‘白大众：如来大师入般涅槃，至今大元重纪至元元年，已得二千二百八十四载。是日已过，命亦随减，如少水鱼，斯有何乐？众等当勤精进，如救头然，但念无常，慎勿放逸。伽蓝土地护法护人，十方檀那增福增慧。为如上缘，念清净法身十号云云。’”忠窃按：下八念诵，本于西竺法。何以知之？《中论吉藏疏》云：“外国祇洹精舍铭，出在《古涅槃经》后，载之云：‘佛正法千年，像法千年，末法万年。’天竺朝夕众中恒唱此事云：‘佛法若千年已过，佛法欲灭，老死至近，宜须精进。’”每日念诵，于食时念之。曰：“凡斋粥二时，僧堂念十佛云云。先出声念，逐日小回向，满堂闻回向声，次大出声念十佛名。多有维那不依唐僧说，坚执日本古例，不念小回向云云。”逐日回向如彼，文繁不录。云：“于南泉设粥云：‘请和尚念诵。’南泉云：‘甘贽行者设粥，请大众为貍奴白牯念摩诃般若波罗蜜。’甘乃礼拜便出去，南泉却到厨内打破锅子。”
        </desc>
    </Doc>
    <Doc>
        <title>念诵牌</title>
        <desc>云：“节内遇三八日，堂司行者覆住持、两序诸寮，挂念诵牌报众。”</desc>
    </Doc>
    <Doc>
        <title>念诵巡堂图</title>
        <desc>见〈楞严图〉处。</desc>
    </Doc>
    <Doc>
        <title>尿闼</title>
        <desc>《续宗门统要》云：“明招谦禅师到招庆。乃至招云：‘是你诸人一时缚作一束，倒卓向尿闼下，来日相见。’”《正字通》云：“凡士民所居，门内曰闼。”《统要》作跶。《正字通》云：“跶，俗字。”《禅苑瑶林》作闼，今从之。
        </desc>
    </Doc>
    <Doc>
        <title>涅槃台</title>
        <desc>涅槃台，焚化亡骸之处。云：“丧至涅槃台。”</desc>
    </Doc>
    <Doc>
        <title>涅槃堂</title>
        <desc>
            即延寿堂也。说见于〈延寿堂〉。《传灯录》：“泉州莆田县国欢崇福院慧日大师，福州侯官人也，姓黄氏。生而有异，及长，名文矩。嗣长庆大安。落发，至灵观和尚所，观曰：‘我非汝师，汝去礼西院大安去。’师携一小青竹杖入西院法堂，安遥见而笑曰：‘入涅槃堂去。’师应诺，轮竹杖而入。时有五百许僧染时疾，师以杖次第点之，各随点而起。闽王礼重，创国欢禅苑以居之。”《大光明藏》云：“此黄涅槃也，入西院涅槃堂，故号涅槃。”云：“南泉垂语云：‘今时人须向异类中行始得。’师便问：‘异即不问，如何是类？’泉以两手托地，师近前一踏踏倒，却向涅槃堂叫云：‘悔！悔！’泉令侍者问：‘汝悔个甚么？’师云：‘悔不更与两踏。’”
        </desc>
    </Doc>
    <Doc>
        <title>涅槃头</title>
        <desc>
            忠曰：“盖掌涅槃堂事者。涅槃堂即延寿堂也。”《云门偃禅师录》云：“师问僧：‘你作什么？’僧云：‘涅槃头。’师云：‘还有不病者么？’僧云：‘不会。’师云：‘恁么不会？不恁么不会？’僧无语。师云：‘汝问我。’僧便问：‘作么生是不病者？’师指傍僧。”
        </desc>
    </Doc>
    <Doc>
        <title>女居士</title>
        <desc>
            妇人亦称居士。云：“觉心居士，出善女伦，秉烈丈夫志操。”云：“如徐氏了心居士，虽现女人身，同行世间事，其不昧者，终自了然。”云：“母名善清，字本然，族出苏之昆山湖川乡沈氏。母年及笄，即绝荤食，衣不华饰，好清洁自处。父母强之，于是赘邑之李氏福成为其配。既生伯莹，遂与夫异室而居，清修苦行，乡邻多誉之，因称为女居士。”《明极俊禅师语要》有妙清女居士求坐禅诀语。《徐氏笔精》云：“范君和妻姚氏，自号青峨居士。”《客窗随笔》云：“赵明诚，挺之之子，妻李氏，能文，号易安居士。”《尧山外纪》云：“李清照，号易安居士，济南李格非女，适赵明诚。明诚乃赵挺之子也。”
        </desc>
    </Doc>
    <Doc>
        <title>女人拜</title>
        <desc>
            云：“师与归宗、麻谷同去参礼南阳国师，师先于路上画一圆相，云：‘道得即去。’归宗便于圆相中坐，麻谷作女人拜。师云：‘恁么即不去也。’归宗云：‘是什么心行？’师乃相唤回，不去礼国师。”又见〈丈夫拜〉处。《传灯》一山解云：“女人拜，女人立拜，屈膝而已。”又曰：“以两手当胸前些子鞠躬。”《事物纪原》云：“《礼》曰：男拜则尚左手，女拜则尚右手。又居丧之礼，男拜稽颡，女子则否，是古者男女之拜一也。《古诗》曰：‘长跽故夫前。’五言之作，自汉李陵，推此则由汉而来，其拜犹同耳。孙甫《唐书》云：‘唐武后，欲尊妇人，始易今拜。’是则女屈膝而拜，始于唐武后也。”忠按：女屈膝，恐屈上脱不字。《鹤林玉露》云：“宋朱文公云：古者妇女以肃拜为正，谓两膝齐跪，手至地，而头不下也。拜手亦然。南北朝有乐府诗说妇人曰：‘伸腰再拜跪，问客今安否？’伸腰亦是头不下也。周宣帝令命妇相见，皆跪如男子之仪。不知妇人膝不跪地，而变为今之拜者，起于何时。程泰之以为始于武后，不知是否？余观王建宫词云：‘射生宫女尽红妆妆，请得新弓各自张。临上马时齐赐酒，男儿跪拜谢君王。’则唐时妇女拜不跪可证矣。”《事言要玄事集》云：“《代醉篇》：《礼》妇人与丈夫为礼则侠拜。侠者，夹也。谓男子一拜，妇人两拜，夹男子拜。今妇人之拜不跪，则异于古所谓侠拜。江浙衣冠之家尚通行之，闾巷则否。江邻几《嘉祐杂志》载司马温公之语，乃谓陜府村野妇人皆夹拜，城廓则不然。南北之俗不同如此。”又曰：“古者男女皆跪，男跪尚左手，女跪尚右手，以此为别。自唐武后尊妇人，始为今拜，而不屈膝。此见张建章《渤海国记》，不谓无据。然大观《北史》，周时诏内外命妇拜宗庙及天台皆俯伏，则知前此妇人盖已不跪者矣。”《文海披沙》云：“妇人拜而不跪，自古已然。宋王贻孙对赵中令谓，《古诗》‘长跪问故夫’，则古妇人亦跪，不跪自唐则天始。今制妇人亦跪，但拜时不如男子一揖，间一拜耳。然连拜不起揖者，俗谓之叩首，乃贱者之礼，非贵之也。至于揖，则男子双手至地，妇人略缩膝而已，此礼不知与古同否也？”
        </desc>
    </Doc>
    <Doc>
        <title>暖洞</title>
        <desc>
            义堂《日工集》：“守亨书记求预会下，乃容石屏洞脚。”又云：“劝净智长老春谷，令停止两班官钱，且告云：‘今时佛法属吾宗门，宗门弊在名，名之弊在暖洞，暖洞之弊，至官钱极矣，与古之卖爵无异，请和尚誓革此弊，以为永则焉。’”又康历二年记云：“承僧录之命，巡报建仁两序、西堂、诸寮，禁止暖洞之仪。盖余之宿志也。”
        </desc>
    </Doc>
    <Doc>
        <title>暖帘</title>
        <desc>忠曰：“绵布覆帘面，防风气，故言暖帘。”云：“四月候天气，僧堂内下暖帘，上凉帘。”</desc>
    </Doc>
    <Doc>
        <title>暖寮</title>
        <desc>
            忠曰：“入寮人辨茶果等，飨先居人，曰暖寮。予闻大德寺亦曰暖寮，妙心寺此谓暖席矣。”清拙《小清规》云：“凡入祖堂，当一一历代位牌平等供养云云。比之生人，入寮暖寮同。”《辍耕录》云：“今之入宅与迁居者，邻里醵金治具，过主人饮，谓之曰暖屋，或曰暖房。王建宫词：太仪前日暖房来。则暖屋之礼，其来尚矣。”忠曰：“此暖房，邻里暖于入宅者之房，故与禅林暖寮义少异焉。”
        </desc>
    </Doc>
    <Doc>
        <title>暖席钱</title>
        <desc>
            忠曰：“凡借他寺院房舍，或修法会，或辨斋供，则纳暖席钱于本院。暖席字出于《文子》。”《文子》云：“墨子无黔突，孔子无暖席。”《瑯邪代醉编》云：“《文子》云：‘孔无暖席，墨无黔突。’《淮南子》云：‘墨子无暖席。’然则席不暇暖，墨子亦然。”
        </desc>
    </Doc>
    <Doc>
        <title>盘袱</title>
        <desc>
            忠曰：“盘与袱二物也，盘上铺小袱，盛疏印等物。”云：“维那书疏，带行仆捧盘袱、炉、烛、香合上方丈，请住持佥疏。”又〈受法衣〉云：“以盘袱托呈法衣、信物。”又〈山门特为新命茶汤〉云：“库司仍具请状，备盘袱、炉、烛诣方丈，插香拜请。”又〈大挂搭归堂〉云：“堂司行者用盘袱托度牒。”
        </desc>
    </Doc>
    <Doc>
        <title/>
        <desc>忠曰：“功劳非常者，。见〈〉处。”《篇海类编》云：“陪，重也，贰也，加也，益也。”</desc>
    </Doc>
    <Doc>
        <title>陪禅</title>
        <desc>
            陪禅同伴禅义。旧说曰：“住持烧香、巡堂之次，入僧堂陪众之禅坐少时，以励众，故曰陪禅也。住持已是得法人，非是为自修行坐禅于僧堂而已。”又道话曰陪禅，盖讹名也。《愚中及和尚年谱》云：“应永十三年丙戌，师八十四岁。尼松巖兴造含晖为师塔所，师一冬宴安于此，檀施甚厚，普施众僧，轮次斋会，禅坐道话，曰陪禅，曰夜话。”
        </desc>
    </Doc>
    <Doc>
        <title>陪寮钱</title>
        <desc>云：“新挂搭人入寮后，照例纳陪寮钱若干，候寮元轮排当在何日挂点茶牌报众。”旧说曰：“僧堂挂搭之外，众寮亦挂搭，故纳陪寮钱。”</desc>
    </Doc>
    <Doc>
        <title>陪食</title>
        <desc>
            云：“次日早，住持上香礼拜，上汤上粥，座下侧坐陪食。”旧说曰：“达磨忌，住持不赴僧堂粥，于法堂与祖师相伴吃粥，此曰陪食。萧师曾遇达磨忌，伴祖吃粥，曰：‘月中巖讲此礼矣。’义堂、东渐住南禅，皆準《敕修清规》行陪食焉。”
        </desc>
    </Doc>
    <Doc>
        <title>陪堂</title>
        <desc>客僧陪僧堂之外堂受食，此曰陪堂。</desc>
    </Doc>
    <Doc>
        <title>陪贴</title>
        <desc>
            忠曰：“本饭本菜外，陪增贴附也。”《正字通》云：“贴，音帖，依附。又增益赠人，又黏置。”云：“计会所遗衣钵多少，默作三分：一分準丧司孝服、讽经灯烛之费；一分归常住陪贴供养；一分俵大众看经并佛事、板帐等用。”
        </desc>
    </Doc>
    <Doc>
        <title>批子</title>
        <desc>
            忠曰：“云：‘择定人名目子。’详〈目子〉处。《校定清规》书之目子作批子，然批子少异目子，笑隐改名固有意。批者，小片纸书事要示人也。”旧说曰：“批者，但书事简要者，如禅林批子曰谁某挂搭，或充某职等也。有首尾语，复用年月日，日本俗言折纸者，类此。云：‘依天理，批大却，导大窾。’林氏曰：‘大却，骨肉交际之处也；批，击也。止此’盖以刀背击其骨肉间，戛戛然，骨肉自分离。书要者类之，故云批。凡诗文批语亦此义，如注语多，批则评至要，仅下三五字。”《品字笺》云：“批，手书评骘曰批。〈进学解〉：‘手不停批于六艺之编。’”《正字通》云：“批，示也。〈唐李藩传〉：‘藩迁给事中，制敕有不便者，黄纸后批之，帝称其有宰相器。’”已下略录批式亦文有长短。《华严经玄谈》云：“藏和尚开讲，忽然震动，具以表闻。则天大圣皇后亲运御笔批云：‘省状具云，皆因敷演微言，弘扬秘赜，初译之日，梦甘露以呈祥；开译之辰，感地动而标异。斯乃如来降迹，用符九会之文，岂朕庸虚，敢当六种之应？披览来状，欣畅盈怀。’”《尧山堂外纪》云：“唐中宗内出彩花，赐近臣武平一应制赋诗云云。中宗手敕批云：‘平一年虽最少，文甚警新，悦红蕊之先开，讶黄莺之未啭，循环吟咀，赏叹兼怀。今更赐花一枝，以彰其美。’”云：“方平进诏草，帝亲批之曰：‘卿文章典雅，焕然有三代风。’”又云：“新法，鬻河渡坊场司农，并及祠庙，宋阏伯、微子庙皆为贾区。方平言：‘宋王业所基，阏伯封于商丘，以主大火，微子为始封之君，是二祠者，亦不得免乎？’帝震怒，批牍尾曰：‘慢神辱国，无甚于斯！’于是天下祠庙皆得不鬻。”宋李忠定公奏议多御批，皆书议后，或云依奏，或云不允所乞，今封还卿奏，勿复有请。《王梅溪集》御试策卷末云：“御批：任贤辉，经学淹通，议论醇正，可作第一人。”
        </desc>
    </Doc>
    <Doc>
        <title>毗蓝园</title>
        <desc>忠曰：“花亭亦名毗蓝园。”云：“库司预令行者严设毗蓝园，内安太子铜像。”所云全同《备用》。</desc>
    </Doc>
    <Doc>
        <title>毗蓝园额</title>
        <desc>忠曰：“花亭当阳揭额，题‘毗蓝园’三字。”云：“幡四首四柱，每柱一幡，额一毗蓝园。”</desc>
    </Doc>
    <Doc>
        <title>偏门</title>
        <desc>
            非正门也，有罪犯者，自此门驱出焉。云：“犯重焚衣钵，应当集众人，山藤聊示耻，驱摈出偏门。”云：“或彼有所犯，即以拄杖杖之，集众烧衣钵、道具，遣逐偏门而出者，示耻辱也。”
        </desc>
    </Doc>
    <Doc>
        <title>偏衫</title>
        <desc>
            忠曰：“合祇支覆肩二物，名偏衫。《资持记》作褊衫，《说文》：‘褊，衣小也。’”《释氏要览》云：“偏衫，古僧依律制，只有僧祇支。此名覆膊，亦名掩腋衣。此长覆左膊，及掩右掖，盖衬三衣，故即天竺之仪也。竺道祖《魏录》云：‘魏宫人，见僧袒一肘，不以为善，乃作偏袒，缝于僧祇支上。’相从，因名偏衫。今开脊接领者，盖遗魏制也。”忠曰：“偏袒，疑字讹，当作偏袖。”《六物图》云：“此方往古并服祇支，至后魏时，始加右袖，两边缝合，谓之偏衫。截领开裾，犹存本相，故知偏衫左肩即本祇支，右边即覆肩也。”赞宁《僧史略》云：“后魏宫人见僧自恣，偏袒右肩，乃一施肩衣，号曰偏衫。全其两扇衿袖，失祇支之体，自魏始也。”忠曰：“诸文说偏衫有缪戾惑人者，余试论辨如下文。”《西域记》云：“沙门法服，唯有三衣及僧却崎、泥缚些桑个反那。三衣裁制，部执不同，或缘有宽狭，或叶有小大。僧却崎，唐言掩腋，旧曰僧祇支，讹也。覆左肩，掩两腋，左开右合，长裁过腰。泥缚些那，唐言裙，旧曰涅槃僧，讹也。既无带襻，其将服也，集衣为褶，束带以绛。褶则诸部各异，色乃黄赤不同。”忠曰：“出五部服色。”襻，《正字通》：“。，普玩切，音盼。，衣下系也。”唐义净《南海寄归传》云：“其僧脚崎衣，即是覆膊，更加一肘，始合本仪。其披着法，应出右肩，交搭左膊。房中恒着，唯此与裙，出外礼尊，任加余服。”又云：“準检梵本，无覆肩衣名，即是僧脚崎衣，此乃祇支之本号，既不道裙，多是传译参差。”《资持记》云：“僧祇支，《经音义》翻为掩腋衣，谓覆左腋，着带系右腋下，长七尺二，广四尺五，次加覆肩。”忠曰：“覆右肩也，次文谓褊衫右边，即是覆肩是。”又云：“但世人不识褊衫即是祇支、覆肩二物，故复于其上，重更覆耳。当知褊衫右边即是覆肩，但顺此方，缝合两袖，截领开裾，犹存本相。”道宣律师《章服仪》云：“大圣本制三衣，西方但有此衣，余无别服，故文云但三衣也。后有覆肩、裿支之服，相亦畟方，故《僧祇》云长四肘，广二肘是也。元制所兴，本唯尼众，今僧服着，僣通下位。而裿支上狭下广，坏绝淳源。”元照《应法记》云：“覆肩，覆右膊也。裿支，《祇律》约量，可验畟方。元下示本制，尼弱故须，僧非所用。阿难美貌，女见心迷，故独开耳。《住法图赞》云：今僧服者滥矣，即今褊袖，左是裿支，右是覆肩，二衣缀合，非本制耳。而下别点裿支，相本畟方，而世谓是上狭下广，故坏淳源也。然律云得上狭下广，听作裿支，谓裁作耳。”忠曰：“元照在《资持》、《应法》中，辨祇支、覆肩，如此详悉矣。或曰：元照云僧祇支覆左腋，着带系右腋下，以衬袈裟，语路未明。若言覆左腋，又系右腋，则衣总不在左右肩上，岂得衬袈裟耶？故疑谓左腋之腋字，恐膊字乎！膊，音博，肩膊。《篇海》。乃是僧祇支覆左膊，着带系右腋下，则方得衬袈裟耳。余曰：不然，祇支覆左肩，则左腋亦隐，亦应言覆左腋也，非衣不在左肩之上也。祇支，梵言，翻云掩腋。故元照言覆左腋，而解掩腋之义也。又按《西域记》：‘僧却崎，覆左肩，掩两腋，左开右合。止此’其制可知先覆左肩，出右肩，而绕掩右腋着之，则自左腋亦掩，其开处在左也。”忠又曰：“《要览》云：‘祇支，覆左膊，掩右腋。’足以大显衬袈裟之义。或疑《资持》、《应法》左腋为左膊者，盖自此来矣。但《要览》以覆膊为僧祇支名者，讹矣。《西域记》及应法师《音义》，僧祇支唯翻掩腋衣。《事钞》从相翻，上狭下广衣耳。《六物图》云：‘覆肩，华语，未详梵言。止此’夫覆膊即覆肩也，而覆肩是别物，非掩腋衣矣。”忠又按：古有谬为僧祇支名覆膊，而搭右肩，覆右臂之说者。《要览》不正此滥名，。《根本百一羯磨》唐义净三藏注云：“僧脚欹迦，即是掩腋衣也，古名覆膊，长盖右臂，定匪真仪。向使掩右腋，而交搭左臂，即是全同佛制。”虎关和尚《直裰辨》云：“律者来谒曰：‘禅拒律，律拒禅，如枘凿之不相入，是大患也。’予曰：‘相拒者，庸流也，真僧不尔。’曰：‘律家屡言形服。’曰：‘形服何异之有？夫三衣者，两家皆同，直裰、偏衫虽似异，亦一物耳。’曰：‘忌其连缀而不合梵裁。’曰：‘子惑也，今之偏衫不必梵制矣，我今详说所由：是梵制也。然魏时请梵僧自恣于宫内，宫人见僧偏袒体露，不以为善，遂作此衣忠曰：宫人所作覆肩衣，非僧祇支。施僧覆肩，通着两袖，是偏衫之起也。衫、裙亦二物也，连缀而称直裰焉。变制相同，何赞彼毁此？’”忠曰：“济北祗支之翻云覆腋衣，覆亦掩也，同《西域记》、《资持》、《应法》翻掩腋衣。但其云用覆右肩者，谬矣。覆右肩者，覆肩衣也，非僧祗支，僧祇支实覆左肩耳。辨《寄归传》如下。盖济北卒见《资持》、《应法》等祇支覆左腋之文，以为衣覆左腋，则其掩肩之宜右也，终曰用覆右肩，不知陷以祇支、覆肩混为一物之谬矣。又或见《要览》以覆膊、掩腋，同为祇支翻名，遂从其错欤。又按济北语，自矛盾。夫梵僧偏袒者，左肩有袈裟，而偏露右肩耳。若祇支素覆右肩，则两肩皆掩，宫人见何体露而丑焉？故济北语，自不成义。或曰：覆肩衣，若已在竺制，则魏宫梵僧何不着之，而招露裸之恶耶？答：覆肩虽已在梵制，本是为尼众制，是故梵来比丘不服也已。”或救《要览》云僧祇支此名覆膊衣者，依《寄归传》传云：“其僧脚崎衣即是覆膊，更加一肘，始合本仪。其披着法，应出右肩，交搭左膊。止此”所谓覆膊即覆肩也，何谬之有？忠曰：“《寄归》云僧脚崎衣即是覆膊者，谓覆左肩而已。故《寄归》次文云：‘披着法，应出右肩，交搭左膊。’又《寄归》云即是覆膊者，非以覆膊，为僧脚崎翻语。故《寄归传》言：‘準检梵本，无覆肩衣名。止此’言未见有覆肩衣之梵本中不言覆肩衣事也，今已翻诸律中，皆有覆肩衣事，岂谓诸律中无覆肩衣事耶？僧脚崎已翻掩腋衣，非翻覆肩矣。元照《六物图》亦云：‘覆肩，华语，未详梵言。止此’若复覆膊是僧脚崎翻名，则是为覆肩衣有义净、元照岂浪言妄说哉？故《要览》僧祇支，此名覆膊之愆，不可救焉。《直裰辩》祇支覆右肩之谬，不费弹斥而自破。”昔教者难虎关曰：“律谈五衣，祇支、覆肩、五条、七条、九条也。然师《直裰辩》云‘盖僧祇支翻掩腋衣，掩亦覆也，故此翻语未必讹。祇支、覆腋，名分梵汉，元是一物，是故教家唯可难他言僧祇支覆右肩耳。关答曰：“凡《四分》、《五分》、《十诵》、《摩诃僧祇》诸律，其说非一途，或以祇支、覆腋为一，或以为二，吾辩只取大意为一物。”忠曰：“答话迂阔欠分晓，祇支、覆腋是一物，何律以为二耶？盖问者、答者皆以覆腋衣谬为覆肩衣，而交辊相难酬。若其覆肩衣，则何律以祇支、覆肩为一物耶？正须明文引证，以斥他疑难焉。然但言诸律异说，吾取大意为一，岂莫不饰过遁辞耶？《四分律》、《僧祇律》等，皆僧祇支、覆肩衣为二物，如余所引证。”《四分律》比丘尼戒中云：“彼人当往受戒人所语言：‘妹此是安陁会，此是郁多罗僧，此是僧伽梨，此是僧祇支，此是覆肩衣。’”忠尝访宗觉律师于久修园，质僧祇支。觉曰：“僧祇支，三衣之衬也，先着之左肩，如着袈裟法，次加覆肩衣于右肩，为左腋有僧祇支，不可绕着。故祇支左腋处穿穴，而覆肩衣施纽，贯其穴而结定，次着袈裟焉。”觉又曰：“有左衽右衽异义，先着僧祇支，后着覆肩，则为左衽。左衽，天竺仪相也。其右衽，师先着覆肩，后披僧祇支。右衽义，不过言顺中华风俗耳矣。”《六物图》云：“尼女报弱，故制祇支，披于左肩，以衬袈裟。又制覆肩，掩于右膊，用遮形丑，是故尼众必持五衣。”忠前后引《四分》、《僧祇》，皆明五衣。《南海寄归传》云：“东夏诸尼，衣皆涉俗，所有着用，多并乖仪。乃至南海诸国尼众，别着一衣，虽复制匪西方，共名僧脚崎服，长二肘，宽二肘，两头缝合，留一尺许，角头刺着一寸，举上穿膊贯头，拔右肩，更无腰带，掩腋盖乳，下齐过膝。若欲此服着，亦无伤，线则唯费两绛，弥堪掩障形丑。若不乐者，即可还须同大苾刍着僧脚崎服，其寺内房中俱苏洛迦及僧脚崎两事便足。準检梵本，无覆肩衣名即是僧脚崎衣。此乃祇支之本号，既不道裙，多是传译参差。应舍违法之服，着顺教之衣。僧脚崎，取一幅半，或绢或布，可长四肘五肘，如披五条，反搭肩上，即其仪也。”尼众露丑，佛制僧祇支覆肩衣缘。《僧祇律》云：“佛住舍卫城，比丘尼年少端正，着衣道行，时两乳现出，男子笑之。佛言：‘从今已后，比丘尼应作僧祇支。乃至长四修伽陀磔手，广两磔手。’”又云：“佛住舍卫城，尔时，偷兰难陀比丘尼大乳，着一僧祇支，于阁上经行。俗人遥见言：‘是似如水上浮瓠。’佛言：‘从今日后，当作覆肩衣。覆肩衣者，襞叠他覆肩上。若不作不着，越毗尼罪。’”《五分律》云：“有诸贵姓女出家，不着覆肩衣，诸白衣见其肩臂，共调弄之，皆怀惭耻。诸比丘尼以是白佛，佛言：‘听着覆肩衣。’”忠曰：“《章服仪》所谓元制所兴，本唯尼众前引者是也。”《十诵律》比丘尼坛文：“受持三衣次，云：‘覆肩衣，长四肘，广二肘半，是覆肩衣，持。’”又云：“僧伽梨、郁多罗僧、安陁会、覆右肩衣、俱修罗。”此文加右字。《智度论》云：“阿难端正清净，如好明镜，老少好丑，容貌颜状，皆于身中现。其身明净，女人见之，欲心即动，是故佛听阿难着覆肩衣。”云：“鸡鸣丑，愁见起来还漏逗，裙子褊衫个也无，袈裟形相些些有。裈无腰，裤无口，头上青灰三五斗。比望修行利济人，谁知变作不唧溜？”
        </desc>
    </Doc>
    <Doc>
        <title>贫道</title>
        <desc>
            忠按：沙门，一翻乏道，乏即贫，然则贫道本沙门翻语，而世不省。何也？乃修道断生死贫穷之义。云：“僧钟初见武帝于乾和殿，称贫道。时畅元畅、献法献见帝，每称名而不坐。帝因问尚书王俭：‘先辈沙门见帝王何所称？及预坐否？’俭答：‘东晋时诸国，僧皆称贫道而预坐；中代庾冰、桓元欲使僧尽敬，朝议纷纭，事皆休寝；自宋至今，多预坐而称贫道。’帝曰：‘畅、献二僧道业如此，尚自称名，况复余者？挹拜则太甚，称名亦无嫌。’自是，僧称名于帝王，自献、畅始也。”又〈梁武帝纪〉云：“上以宝亮法师德居时望，每延谈说。亮每对上，唯称贫道。”《僧史略》云：“此方对王者，汉、魏、两晋或称名，或曰我，或曰贫道。故法旷上书于晋简文，称贫道；支遁上书乞归剡，亦称贫道；道安谏苻坚，自称贫道，呼坚为檀越。于时未为定式。”《避暑录话》云：“晋、宋间，佛学初行，其徒犹未有僧称，通曰道人。贫道亦是当时仪制定以自名之辞，不得不称者，疑示尊礼，许其不名云耳。今乃反以名相呼而不讳，盖自唐已然，而贫道之言废矣。”《百论胡吉藏疏》云：“沙门者，云乏道，亦云息心。乏道者，以道断于贫乏也。”《翻译名义集》云：“沙门，或云具名沙门那，此云乏道。以为良福田故，能断众生馑乏；以修八正道故，能断一切邪道故。”又云：“世言沙门名乏，那者名道。如是道者，断一切乏，断一切邪道。以是义故，名八正道为沙门那。从是道中获得果故，名沙门果。”忠曰：“沙门那，见《宝积》。云：‘大士所言沙门那者，义何谓也？文殊师利言：天子若非沙门，非婆罗门，是则名为真沙门。’”《世说》云：“支道林常养数匹马。或言：‘道人畜马不韵。’支曰：‘贫道重其神骏。’”《释氏通鑒》云：“唐代宗召忠国师验太白山人。忠云：‘算三七是多少？’曰：‘国师玩弟子，三七岂非二十一？’忠云：‘却是山人弄贫道，三七是十，何谓二十一？’”忠曰：“唐时废贫道称者，言对王者耳，如于士庶，则今古何妨焉。”
        </desc>
    </Doc>
    <Doc>
        <title>品食</title>
        <desc>云：“山门设供无嚫，有品食三拜者，恐礼过成谄。”忠曰：“品食，亦是陪食也。相陪如品字，故曰品食也。”</desc>
    </Doc>
    <Doc>
        <title>平江绦</title>
        <desc>
            〈〉云：“解绛，系笐竿上。”解者曰：“绛者，平江绛也。”《篇海类编》云：“绛，他刀切，音滔，缨饰编丝绳，亦作绛绛。”忠曰：“绛，两头有总，绕绛束腰，而总下垂右左腋下，名平江绛。然支那书未见平江绛名。《方舆胜览》潼川府有平江县，湖北岳州有平江；《大明一统志》南京苏州平江、岳州平江县，并无出绛之说。”忠按：“临安亦有平江，见《湖海新闻》。余谓禅林平江绛，恐出于此，且何以言之？彼土五山，多在临安府，府中平江出此绛，而日本渡唐禅人取其样式而传于斯乎。”《卧云日件录》云：“永安和尚住相国寺时，胜定相公赐金襕袈裟、平江绛及钱贰百贯，以助开堂之仪也。”《彻书记纪谈》云：“前探题了俊，岁八十余，尝着墨色无裳衣，以平江带总长者束腰矣。”有悬平江带以装宾席者。《太平记》云：“佐佐木道誉拉众客，游大原野，赏花，挂平江带于紫藤枝，炷鸡舌香于螭头炉。”忠曰：“曾观相国寺修梦窗国师三百五十年忌，方丈室中，北壁左右柱上，悬同心结两条矣。”《毗奈耶杂事》云：“佛在室罗伐城，苾刍乞食之时，下衣堕地，置钵于地，整理下裙。乃至佛言：‘应用腰绛。绛有三种：一匾、二方、三圆。’”
        </desc>
    </Doc>
    <Doc>
        <title>平交</title>
        <desc>云：“若诸山平交，斟酌中礼，可也。”忠曰：“平交者，同位等辈也。谓道德、位年皆与我齐等也。”</desc>
    </Doc>
    <Doc>
        <title>平举</title>
        <desc>
            云：“知客平举楞严咒。”解者曰：“送亡，维那不举启请，直举南无萨怛他，曰平举。以不举启请，亦不举摩诃梵，盖恐妨诸方人结缘讽经也。”云：“维那平举楞严咒，不启请，曰平举。”
        </desc>
    </Doc>
    <Doc>
        <title>凭由</title>
        <desc>
            《居家必用》云：“凭由，谓叙其事因也。”云：“圣节启散，古规所载。堂僧，堂司给由；暂到，客司给由，随身照证。盖往时僧道，岁一供帐，纳免丁钱，官给由为凭。故游方，道具、度牒之外，有每岁免丁由、有何处坐夏由、有启散圣节由，以备征诘，各亦畏慎。今虽不用，存其事以见古也。”解者曰：“古规，《校定》、《备用》也。由者，公凭也。谓叙其事因由也。《论语》云：‘观其所由。’张籍内宴诗云：‘共喜拜恩侵夜出，金吾不敢问行由。’皆谓来历也。”云：“其徒茍欲求师访道，千里之远，有司不以凭由而阻之，使人无迫戚之心，往来裕如也。然凭由之制，本用防恶，及其小吏侮之，而返更防善，此又在百执事而宜深察。”
        </desc>
    </Doc>
    <Doc>
        <title>破夏</title>
        <desc>
            忠曰：“不守禁足之制，出界外游者。”见《半夏》处。云：“若破夏不安居人，虽不得岁，以举罪义通，理必依众恣僧治举。”又云：“问：十五日自恣已，得出界不？答：不得破夏离衣，由夜分未尽故。”《北涧诗集》云：“借甚参寥子，临平破夏归。”云：“风蒲猎猎弄轻柔，欲立蜻蜓不自由。五月临平山下路，藕花无数满汀洲。”
        </desc>
    </Doc>
    <Doc>
        <title>铺设</title>
        <desc>云：“至日，隔宿如法铺设法堂。”《品字笺》云：“铺，俗以排列谓之铺设。”忠曰：“或单言铺，亦是铺设义。”云：“俟铺法座毕，堂司行者覆首座。”</desc>
    </Doc>
    <Doc>
        <title>菩萨巾</title>
        <desc>忠曰：“菩萨巾，俗谓观音帽子。”《法苑珠林》云：“慧振法师于寺后山上起头陀屋二间，恒有善神卫护。乃至中大同元年二月五日，摄山神现形，着菩萨巾，披袈裟，形貌极端正。”</desc>
    </Doc>
    <Doc>
        <title>菩提会</title>
        <desc>《大慧杲禅师普说》有雪峰建菩提会普说。</desc>
    </Doc>
    <Doc>
        <title>蒲龛</title>
        <desc>颂云：“百匝千重包裹，未免黑山里坐。古今多少生盲，引得全身入草。”蒲义，见〈蒲团〉处。</desc>
    </Doc>
    <Doc>
        <title>蒲团</title>
        <desc>
            忠曰：“坐物以蒲编造，其形团圆，故言蒲团。和俗称眠单为蒲团，大失义。”《埤雅》云：“蒲，水草也，似莞而褊，有脊，生于水崖，柔滑而温，可以为席。”云：“晡时衩衣入堂，就单位出蒲团而用坐禅，未展单矣。”忠曰：“单，谓眠单，可知蒲团、眠单二物也。”云：“公既与竹椅、蒲团为侣。”颂云：“百草头边荐得，何妨打块成团。直下千差坐断，无心犹隔重关。”《联珠诗格》注云：“蒲团，僧房坐具。东坡诗：‘后夜当独来，不烦主与宾。蒲团坐纸帐，自要观我身。’”
        </desc>
    </Doc>
    <Doc>
        <title>普庵</title>
        <desc>
            《普庵肃禅师录》云：“师讳印肃，号普庵，袁州之宜春人也，世姓余。绍临济十二世孙牧庵忠禅师之绪。有宋之时，生于县之太平里。初，师未生时，邻夜有望其室者，祥光烛天，远近相谔，已而莲生道周，或现阡陌，众愈异之。及师生，五相丰润，即善世言，由是人始知为至圣之征，实乙未政和五年十一月二十七日辰时也。“庚子宣和改元之二年，师梦一僧点其胸曰：‘汝他日当自省。’既寤，白母黄氏，视点红莹，大似世之樱珠。至高宗甲寅绍兴四年八月，遣师寿隆贤和尚，贤授以《法华》。师曰：‘诸佛元旨，贵悟于心，数墨循行，何益于道？’贤甚器之。辛酉绍兴十一年四月八日剃染，壬戌绍兴十二年五月受甘露大戒。于袁州之开元寺闻牧庵忠公唱导沩山，师入湘访，问：‘万法归一，一归何处？’牧庵竖拂示之，有省，归寿隆，时癸亥绍兴十有三年，师甫二十有九矣。“癸酉绍兴二十三年，使牒请主慈化寺。孝宗丙戌乾道二年正月一日，始营梵宇，至四年十二月落成，弟子圆通、圆融、圆成，勤勤赞襄，与有绩矣。旧传殿址本李仓监施，而莫详开迹何代也。师利世不伐，尝言：‘舍家出家，当为何事？披缁削发，本属何因？若不报国资家，虚负皇恩敕命；若不导化檀那，枉作空门释子。’每楮衣粝食，藜杖芒屩，胁不沾席者十有二年。“一日，诵《华严论》，至‘达本情忘，知心体合’，豁然大悟，遍体汗流，乃曰：‘我今亲契华严法界矣。’遂示众云：‘李公长者，于《华严》大经之首，痛下一槌，击碎三千大千世界，如汤消雪，不留毫发许，于后进者，作得滞碍。普庵老人一见，不觉吞却五千四十八卷，化成一气，充塞虚空，方信释迦老子出气不得之句。然后破一微尘，出此《华严经》，遍含法界，无理不收，无法不贯，便见摩耶夫人是我身，弥勒楼台是我体，善财童子是甚茄子，文殊、普贤与我同参，不动道场，遍周法界，悲涕欢喜，踊跃无量，大似死中得活，如梦忽醒。’良久，云：‘不可说不可说又不可说，始信金刚云：信心清净，即生实相；实相既生，妄想生灭。全体法身遍一切处，方得大用现前。’即说偈曰：‘捏不成团拨不开，何须南岳又天台？六根门首无人用，惹得胡僧特地来云云。’“俄有僧称道存，自蜀冒雪而来。既见，师曰：‘此吾不请友也。’遂相征诘，棒喝交驰，心心密契。僧曰：‘师再来人也，大兴吾道，非师其谁？’因指雪，书颂而行。自是广津梁，崇塔庙，御灾捍患，天动物与，虽鬼神莫测其变，符颂药水验世非一。尝自赞云：‘苍天！苍天！悟无生法，谈不说禅；开两片皮，括地该天。如何是佛？十万八千。’己丑乾道五年七月二十一日，沐浴，书偈于方丈之西壁云：‘乍雨乍晴宝象明，东西南北乱云深。失珠无限人遭劫，幻应权机为汝清。○枯木救度。’书毕，跏趺而逝。至冬十一月一日，奉全身于塔。”普庵传更见于《五灯严统》、《佛祖通载》、《搜神大全》等。《续传灯》载名无录，又载普庵法嗣二人：曰佛慧清禅师、曰铁牛礼禅师，并有名无录。《搜神大全》云：“师示众曰：‘诸佛不出世，亦无有涅槃。入吾室者，必能元契矣。善自护持，无令退失。’索浴更衣，跏趺而寂，时则乾道五年七月二十一日也，享年五十五，僧腊二十八。年十一月一日，全身入塔。是时，四众云集，悲号之声振动山尽。普庵寂感妙济正觉昭贶禅师，圣朝大德四年岁次庚子秋七月，加封大德二字，余封如故。”大德，大元第六主成宗年号。《佛祖通载》云：“元仁宗延祐三年丙辰，是年封普庵禅师加号。其诏曰：‘上天眷命，皇帝圣旨。朕闻佛氏以空寂为宗，则凡学所遵者，宁欲建名号殊称谓以示天下后世哉？而国家非此无以昭尊德乐道之意也。朕自即位以来，闻袁州路南泉山慈化禅寺普庵寂感妙济真觉昭贶大德慧庆禅师，绍临济之绪，超华严之境，德映当代，泽被方来，其道甚尊显，心切慕之。既累锡大謚，唯塔号未称，可加定光之塔，曰定光灵瑞之塔者，主者施行。’”《续文献通考》云：“大明成祖永乐十八年十二月，封普庵师制曰：‘朕惟佛道以慈悲为体，方便为用，超卓万有，拯拔群伦，广利济以无边，妙神通而莫测，不有丕承于法绪，曷能茂振于宗风？惟普庵禅师万行圆融，六通具足，端严自在，变化无方，誓觉悟于群迷，普利益于庶类，如溥甘霖于六合，膏泽均沾；犹现满月于千江，光辉旁烛。眷此弘彰于灵化，式宜荐锡于名称，今特加封普庵至善弘仁圆通智慧寂感妙应慈济真觉昭贶惠庆护国宣教大德菩萨。’于戏！教阐宗乘，传千灯之派系；功施幽显，福四海之生灵，翊我皇明永臻至治。”《普庵录》三卷，明成祖御制序，又《续文献通考》载，恐繁不录。云：“姑苏城西五里许，松林柳泾，映带如画，有重阁广殿飞出林杪与西山争高者，慧庆禅寺也。寺视他剎虽不古，而化声藉藉，缁白归之如市者，普庵禅师之化也。“初，普庵振化于袁之南泉山，道场之盛甲天下，没世虽久，扬扬有灵，凡官民旱潦病横，与夫拘忌营构之事，咸祷之，厥应如响，皇元加赠大德慧庆禅师。岁时，香币与民施交委，食无寸壤，居徒常数千人。江湘淮汉之间，其化殆遍，独未至于吴。其至有待于时邪？亦必待人而后行邪？“延祐甲寅春，南康无瑕沙门宗璁，访道至吴门，诵‘寒山夜钟，江枫渔火’之句，恻然有感于中，乃谋结庵以延游锡，且以奉禅师。郡人金国宝，首率财营地相其成，户屦日满，日持钵以饷之。阊关驿道滨长河，民苦泥淖，璁募众以甓之桥之，圮者新之。凡利人之事靡不为，为必徼灵于普庵。江艘海舶，有获冥应而脱风涛者，至则拜普庵为更生。由是施者翕然，遂建无量寿阁以祠佛及五百尊者像，阁后为普光明殿，普庵之像居焉云云。”又云：“余谓世尊以正法眼藏，涅槃妙心，付摩诃迦叶，凡廿八传至达磨，又十传至临济，临济十三传为普庵。普庵以临济峻机大用陶炼学徒，不历阶梯，深达佛祖堂奥，此其化之大本者也。彼弭灾救患，应祷于有为功用者，余事也。”忠曰：“禅林或妥普庵于佛殿背后，以慧庆寺无量寿阁后为普光明殿，居普庵像，为据，不必然耳。”又天如答江陵性海书，说普庵事。云：“佛眼之孙，牧庵之子，金刚无量镇长存，百万天龙常守护，其灵妙如如也，圆等太虚；其神通赫赫也，震同天鼓。故其不动道场，恩加四海，与一切人成就华堂绀宇，缁白归依，浩若百川之朝水府，夫是之谓定光古佛再来。普庵肃公和尚，江西袁州慈化禅寺开山之祖者也。”谢肇浙《尘余》云：“郑一观者，隆庆时，福清农家也。雅好持斋诵经，凡桑门之徒过者，无不留宿，罄家所有，资其衣粮。先是有一年少，不知何自而来，挟数百金，占籍于邻村，容貌清俊，器度温雅，一观因许以女，招之入赘。其日适有道士求宿，一观以婚辞，强之，乃许。趺坐中堂，手结普安印，凝然不动。须臾，婿至，鼓乐沸天，灯光载道，及入门见道士，一时俱没。道士叱之曰：‘畜生来前！复汝故形，赦汝死罪。’婿即化为老猴，伏地乞命，道士敕遣之。一观大惊，拜请何居？道士手指前山，化为电光而去。明日寻其迹，得废寺故基，丛莽中有普安佛像，俨然道士也。”忠曰：“普安乃普庵也，音近，讹安而已。”
        </desc>
    </Doc>
    <Doc>
        <title>普茶</title>
        <desc>忠曰：“点茶普及一众，故曰普茶。”《黄檗清规》云：“常住设普茶。”</desc>
    </Doc>
    <Doc>
        <title>普触礼</title>
        <desc>云：“凡欲求挂搭，次日赴茶罢，稟云：‘某等为生死事大，特来依栖，伏望收录。’普触礼一拜。”云：“受请人进前，普触礼一拜。”忠曰：“众人一时触礼，故曰普也。”
        </desc>
    </Doc>
    <Doc>
        <title>普回向</title>
        <desc>云：“每日粥罢，乃至集众讽咒毕，楞严头举普回向偈，大众同声念。”普回向偈，《敕修清规》载。《备用》云：“普回向偈，真歇和尚自制。止此”见〈〉处。</desc>
    </Doc>
    <Doc>
        <title>普建</title>
        <desc>
            或谓：“轮藏傅翕像左右，往往置普建、普成，非也。盖傅翕已卖二子而设会，岂可设此像耶？”忠谓：“按《大士录》，鬻妻子月余，而买者复遣归，二子为法师随侍，而今二子像非法师。又大士制轮藏，虽不纪年月，测之可在末年。若在末年，则非二子童孩时进退龃龉。《佛祖统纪》列轮藏前像设，而不及二儿，故不设亦可也。其安二儿像处，一拍手笑、一指父笑。”或曰：“是即傅大士与嵩头陁，临水观影，乃见圆光、宝盖，二子笑之也。”忠曰：“噫！此何从得之耶？按传，唯大士自笑，无二子事，况今像非临水者。余谓二子笑态，只可据现成说。谓大士道冠而儒履而佛袈裟，其异形，儿见之笑而已。佛匠巧意，以作儿态也，何好凿说？”
        </desc>
    </Doc>
    <Doc>
        <title>普请</title>
        <desc>
            忠曰：“集众作务曰普请。”《困学纪闻》云：“普请，出〈吴吕蒙传〉。”《根本说一切有部毗奈耶杂事》云：“如世尊说，若埽地时有五胜利。时有老宿苾刍弃禅诵业，入逝多林，皆亲埽地。佛言：‘我于知事人作如是说，非诸耆宿苾刍修行业者。然于我所，依善法律而出家者，有二种业：一者习定；二者读诵。’苾刍闻佛为知事人密作是说，其知事人不能遍埽逝多林地。佛言：‘随要当埽，若月八日或十五日，应鸣犍稚，总集众僧，共为洒埽。’”古德以此鸣犍稚集众作务，为丛林普请之据。五胜利，见〈〉处。云：“行普请法，上下均力也。”云：“共作者，谓之普请。”《敕修清规》云：“普请之法，盖上下均力也。凡安众处，有必合资众力而办者，库司先稟住持，次令行者传语首座、维那，分付堂司行者报众挂普请牌，仍用小片纸书，贴牌上云：某时某处。或闻木鱼，或闻鼓声，各持绊膊搭左臂上，趋普请处宣力，除守寮、直堂、老病外，并宜齐赴。当思古人一日不作，一日不食之诫。”《幻住清规》云：“公界普请，事无轻重，均力为之，不可执坐守静，拗众不赴。但于作务中，不可讥呵戏笑，夸俊逞能，但心存道念，身顺众缘。事毕归堂，静默如故。动静二相，当体超然，虽终日为，而未尝为也。”《临济玄禅师录》云：“一日普请，乃至黄檗竖起钁头云：‘祇这个，天下人拈掇不起。’师就手掣得，竖起云：‘为什么却在某甲手里？’黄檗云：‘今日大有人普请。’便归院。”云：“师在洛浦作维那，普请，白槌云：‘上间般柴，下间锄地。’首座云：‘圣僧作甚么？’师云：‘当堂不正坐，不赴两头机。’”云：“干峰示众云：‘举一不得举二，放过一着，落在第二。’云门出众云：‘昨日有人从天台来，却往径山去。’峰云：‘今日不得普请。’旧时丛林中，日日普请，不似今时禅和家，十指不沾水，百事不干怀，着好衣服，要受人天供养，不生惭愧。旧时无这般衲子，每人有一柄畲刀、一柄锄头，谓之一日不作，一日不食。若是普请处，有一人打发时，一众赖他，便免普请，所以道‘今日不得普请’。后来众中多把作禅会了。”云：“师到夹山，一日，大众普请次，维那令师送茶，师云：‘某甲为佛法来，不为送茶来。’那云：‘和尚教上座送。’师云：‘和尚尊命即得。’乃携茶去作务处，撼盏作声，夹山回顾。师云：‘酽茶三五碗，意在钁头边。’山云：‘瓶有倾茶势，篮中几个瓯？’师云：‘瓶有倾茶势，篮中无一瓯。’便倾茶行。时大众一时举目，师云：‘大众鹤望，请师一言。’山云：‘路逢死蛇莫打杀，无底篮子盛将归。’师云：‘手执夜明符，几个知天晓？’山云：‘大众有人也。归去来，归去来。’”忠曰：“‘大众有人也。归去来。’此即是大慧所谓赖他免普请者。”已下录非作务而但集众，称普请者。云：“白大众：粥罢，普请送亡，除守寮、直堂外，并当齐赴。”《雪峰存禅师录》云：“师示众云：‘尽大地撮来如粟米粒大，抛向面前，漆桶不会，打鼓普请看。’”云：“今日庄主设鉆饭，俵衬钱。参退，僧堂内普请吃茶去。”《清拙澄禅师录》：“除夜小参云：‘爆竹已催残年去，明朝普请贺新年。’”
        </desc>
    </Doc>
    <Doc>
        <title>普请鼓</title>
        <desc>云：“普请鼓长击一通。”</desc>
    </Doc>
    <Doc>
        <title>普请牌</title>
        <desc>见〈〉处。</desc>
    </Doc>
    <Doc>
        <title>普说</title>
        <desc>
            旧说曰：“普说即升座也，上堂亦升座也。但普说不炷祝香，不搭法衣以为异。普说自真净始，三佛亦行之，到大慧方盛。普说须是知见广博人而始得。或曰今时升座即普说也，多唯演五部大乘经本缘施食法来由耳。中华宗师岂如是耶？少赞檀主者则有之。如今时普说与唱导之师经供养何异？”经供养者，檀家请供养其经，则为作之也。又曰：“升座如讽经，拈香如愿文，正述讽经之功德。”忠曰：“如供养五部大乘经，普说则何得不演五部功德？若复余时升座而演五部功德，则或剥可当也。原夫末代道薄，无开示宗要之普说，多是檀那荐亡、供养经时为普说，故语路自然不似中华宗师普说而已。或不鑒其本，而但责其末，何足针起膏肓哉？”云：“有大众告香而请者，就据所设位坐。有檀越特请者，有住持为众开示者，则登法座。凡普说时，侍者令客头行者挂普说牌报众，铺设寝堂或法堂。粥罢，行者覆住持，缓击鼓五下，侍者出候众集，请住持出据坐普说。与小参礼同。”旧说曰：“普说者，一时说普于一切时也，或曰普说一切法也，或曰说普法也。普法者，即普贤法也。随缘真如曰普，不变真如曰贤。随缘不变，圆融无碍法门也。”忠曰：“《华严经毗卢遮那品演义钞》云：‘言普法者，一具一切，一一称性，同时具足等。’”太清曰：“普说非明眼人则不可也，语中必演自家悟道缘。盖人天众前，吐露自悟境界，岂不悟人而得普说哉？”忠曰：“眼若不明，何说而可是？太清之言可笑。又云普说中必说自悟处，古人普说，何必如此？是太清自枉立格式。”又永大师请普说云：“师云：‘丛林旧无普说，有来方五六十年，始因真净和尚寻常不入室时，便为大众普说，如普说入室一般。’”云：“正月二十九日，坚上座自衡阳归来，得妙喜老书。此老名虽未脱罪籍，其身甚安乐，道愈光。衡之伊山、开福、花药三院，与之馆参徒，无事即骑马入三处，坐方丈与之入室普说。来者皆湖海英爽有志之士，是临济一宗未至委地矣。”云：“洞下尊宿，每遇朔望，众寮设位，为众普说。惟大慧和尚，宗通说通，不拘时节，不择方所也。”云：“古之宗师，为人直截，凡有所问，只就问处与之破执。初无实义。后来垛生招箭，形于语言，乃有普说。普说首出于真净和尚，三佛以来皆有普说，无非怒骂呵咄，鞭策诲励，使其大心衲子勇于进工。近世宗师间有普说，尚多文体，不见古人直截为人处，大似场屋中论策一般。及攻其所从，乃药贴上语，不能疗人之病，徒使其末流纷纷传集秘蓄，以当本参，殊不知我王库内无如是刀。”明极俊禅师普说，举《华严》普说三世法毕，云：“由是东震旦禅林中有普说之举，即宗此法。然此普说亦不易举，无非法性宽，波澜阔，有变通逸格之才，回干转坤之作，方可任此责。前辈大珠、南阳、临济、德山、巖头、罗山，亦不敢举此。黄龙南、死心新、灵源清、长灵卓，亦不敢举此。至于真净文方有普说之举，以后圆悟、大慧、应庵，皆宗此式。中峰、密庵下，惟无準、石田、癡绝、虚堂外，余者法性不宽，波澜不阔，虽有此举，终是不能通畅，况乎山僧肤浅，末学孤陋无闻，讵敢当此责耶？”云：“佛子！菩萨摩诃萨有十种说三世。何等为十？所谓过去世说过去世，过去世说未来世，过去世说现在世；未来世说过去世，未来世说现在世，未来世说无尽；现在世说过去世，现在世说未来世，现在世说平等；现在世说三世即一念，是为十。菩萨以此普说三世。”又〈十定品〉云：“此菩萨普入一切世界，而于世界无所著。乃至于一念中普得一切三世智，普知一切三世法，普说一切诸佛教，普转一切不退轮，于去来现在一一世，普证一切菩提道，于此一一菩提中，普了一切佛所说。”忠曰：“禅林普说目，当援〈十定品〉为证，贵径截而易晓人耳矣。又大慧言真净和尚方有普说，捡《古宿录》中，《真净语录》不载普说。”
        </desc>
    </Doc>
    <Doc>
        <title>普说牌</title>
        <desc>云：“侍者令客头行者挂普说牌报众。”若告香普说牌，左肩贴“告香”两字。《校定清规》云：“侍者寮行者粥后挂普说牌，小书‘告香’二字。”</desc>
    </Doc>
    <Doc>
        <title>普通塔</title>
        <desc>即普同塔也。云：“呼维那鸣钟，众集，叙行脚始末曰：‘吾灭后火化，以骨石藏普通塔，明生死不离清众也。’言卒而逝。”《普灯》作作普同塔。</desc>
    </Doc>
    <Doc>
        <title>普通问讯</title>
        <desc>即普同问讯也。见东福寺入寺规。</desc>
    </Doc>
    <Doc>
        <title>普同和南</title>
        <desc>同普同问讯。云：“供头鸣堂前钟三下，众普同和南。”</desc>
    </Doc>
    <Doc>
        <title>普同塔</title>
        <desc>
            忠曰：“凡藏亡僧，骨植同归于一塔，故云普同塔。”云：“自佛法入中国，奉持之者，缆总其法度参差不齐，独百丈大智禅师以禅律之学，约之人情，折中而为法，以寿后世。故其生依法而住，谓之丛林；及其化也，依法而火之，聚骨石为塔，号普同塔。乃至沩山空印禅师轼公，住山十余年，百废具兴，独以普同塔未建为忧。一旦，与侍者登山之西崦，相其形胜，施长材，鸠工以为之，开大穴，以石为宫，又屋于其上，栋楹翔空，云烟蔽亏，万众欢呼，声应山谷。”
        </desc>
    </Doc>
    <Doc>
        <title>普同问讯</title>
        <desc>
            忠曰：“有二种普同问讯：一、行事人普问讯大众，如上堂登座时；二、大众一时问讯，名普同问讯。”云：“尊宿往住持前问讯，归中普问讯，登座云云。说法毕，下座，住持前问讯，普与大众问讯。”又〈四节秉拂〉云：“秉拂人往住持前问讯，次知事前问讯，巡至班末；次至同班前问讯，亦巡至班末，即举手与大众普同问讯。”又〈大夜念诵〉云：“维那请锁龛佛事，受请人出班烧香，退身问讯；次住持前问讯，转东序前问讯，巡至班末问讯；次西序前问讯，然后与大众普同问讯。”右行事人与大众问讯者。忠曰：“行事人与众普同问讯之法：先低头问讯了，以其合掌，直下身左边，少磬折。更以其合掌，直身。转下身右边，少磬折。即以合掌致胸前，解合掌叉手，或处称十问讯，谓若画十字然。”云：“普说竟，仍齐向法座立，参头插香，同众三拜，免则触礼，进云云云，普同问讯而退。”又〈赴斋粥〉云：“古规，每日住持赴堂早粥时，先于堂外坐，待堂前鸣钟即入堂，大众齐下床，普同问讯就坐。”〈日用轨范〉云：“堂前钟鸣下床，为迎住持入堂，大众普同问讯，不得以手左右摇曳。”右大众一时相问讯者。
        </desc>
    </Doc>
    <Doc>
        <title>普同作礼</title>
        <desc>云：“行者喝云：‘大众普同作礼，触礼三拜。’”解者曰：“大众各各互礼也。”</desc>
    </Doc>
    <Doc>
        <title>普问讯</title>
        <desc>即普同问讯也。云：“尊宿往住持前问讯，归中普问讯，登座。”详〈普同问讯〉处。</desc>
    </Doc>
    <Doc>
        <title>七处问讯</title>
        <desc>
            忠曰：“《东渐清规》云：‘都寺烧香四处或七处。’见四处〈问讯〉处。虽不指七处名，僧堂及外堂，有炉七处。见〈四处问讯〉僧堂图。七处烧香了，七处问讯，是揖香之礼，此可称七处问讯也。”忠又按：众寮茶汤礼，亦七处安炉。中间、上下间烧香问讯，亦可称七处问讯，谓中间观音前一，上间三，下间三也。云：“进中间、上下间烧香，复中间、上下间问讯，仍中央问讯。”众寮点汤行礼之图
        </desc>
    </Doc>
    <Doc>
        <title>七七日</title>
        <desc>
            《释氏要览》云：“人亡，每至七日，必营斋追荐，谓之累七，又云斋七。《瑜伽论》云：‘人死，中有身冥间化起一相，似身传识，谓之中有。若未得生缘，极七日住；《中阴经》云：中有，极寿七日。若有生缘，即不定。若极七日，必死而复生。如是展转生死，乃至七七日住。自此已后，决定得生。又此中有七日死已，或于此类。由余业可转中有种子，便于余类中有生。’今寻经旨，极善恶无中有。既受中有身，即中下品善恶业也。故论云：余业可转也。如世七日七日斋福，是中有身死生之际，以善追助，令中有种子不转生恶趣故，由是此日之福不可阙怠也。”《地藏本愿经》云：“鬼王无毒答圣女曰：‘此是南阎浮提造恶众生新死之者，经四十九日后，无人继嗣为作功德，救拔苦难；生时又无善因，当据本业所感地狱自然。’”《灌顶随愿往生十方净土经》云：“普广菩萨语四辈言：‘若人临终未终之日，当为烧香，然灯续明，于塔寺中，表剎之上，悬命过幡，转读尊经，竟三七日。所以然者？命终之人，在中阴中，身如小儿，罪福未定，应为修福，愿亡者神使生十方无量剎土，承此功德必得往生。’”
        </desc>
    </Doc>
    <Doc>
        <title>七条衣</title>
        <desc>
            《翻译名义集》云：“郁多罗僧，或郁多罗僧，此译上着衣，即七条也。南山云：‘七条名中价衣，从用云入众时衣。’礼诵斋讲时着。”云：“时长老阿难陀既睹世尊微笑光明，以七条衣覆左肩已，偏袒右肩，右膝着地，合掌礼足，以颂问云云。”《云门偃禅师录》云：“上堂，因闻钟鸣，乃云：‘世界与么广阔，为什么钟声披七条？’”
        </desc>
    </Doc>
    <Doc>
        <title>七香汤</title>
        <desc>
            《东福寺入寺记》云：“五侍者交代，名小官代。除侍衣，余四人宾位立班，新命主位对立，各问讯，触礼毕，坐。此名胡乱坐。茶礼，复各立定，客头取香案上目子渡与新命，新命开读之，客头接之安卓上。四人转位，侍香植香归班，新命答香，与四人对触礼毕，复坐。入盏行七香汤入汤瓶，吃毕，撤盏，各起小问讯，退。”七香汤方：陈皮中、茯苓中、地骨皮小、肉桂小、当归小、枳壳小、甘草少。云：“佛诞日浴佛，煎汤供大众。”忠曰：“盖此亦七香汤之类欤。凡中华俗，早朝吃汤，如《水浒传》‘宋江五更从县前过，遇卖汤药王公赶早市，为夜来伤酒，便进醒酒二陈汤’是也。律家有甘露汤，早朝吃之。《居家必用》载汤药法，自天香汤至沃雪汤，凡有三十品。”律家甘露汤，未知其方。古杭高濂法制品载甘露丸法云：“百药煎一两，甘松、诃子各一钱二分半，麝香半分，薄荷二两，檀香一钱六分，甘草末一两二钱五分，水拨丸晒干，用甘草膏子入，麝香为衣。”
        </desc>
    </Doc>
    <Doc>
        <title>祈保</title>
        <desc>忠曰：“祷保安也。”云：“楞严会，乃祈保安居。”又〈月分须知〉云：“有处四孟月大众行道讽经祈保。”</desc>
    </Doc>
    <Doc>
        <title>祈祷</title>
        <desc>
            旧说曰：“有灾则祈祷，无灾则不用之，故祈祷无定式。”云：“凡有祈祷，须如法严治坛场，铺陈供养，住持专心加谨，僧众各务整肃。”义堂《日工集》云：“余告恕义天曰：‘禅家大尊宿，病中或临终祈祷，是何义？儒尚言丘之祷久矣，况出家视生死如幻乎？又今时例为住持本命祈祷于方丈，是则取笑于有识者。公他日据师位，莫随例颠倒矣。’”
        </desc>
    </Doc>
    <Doc>
        <title>祈祷牌</title>
        <desc>
            云：“维那和会堂司行者，报众挂祈祷牌。”梦窗《梦中问答》云：“弘安年中，有蒙古来寇之流言。时法光寺禅门时宗无惊懆色，但日日请建长长老佛光禅师及诸宿达法谈而已。其奇特事业，具载佛光普说中。其后创立圆觉寺，大兴禅宗，蒙古不复来寇。父子保世清平，临终亦自在矣。尔后子孙相续，崇敬佛法。虽然，其见世法也重，信佛法也轻，故天下大祸未现，数数命禅剎行禳祓，于是乎禅剎祷事稠故，皆挂祈祷牌，其众僧唯以诵经讽咒为日用，而禅床工夫废而不做。如诸小院，复有小檀主例请祈禳。僧家专利名者，亦以此为第一义，遂忘失本分一大事，岂非禅法破灭因缘耶？”
        </desc>
    </Doc>
    <Doc>
        <title>祈晴</title>
        <desc>
            《敕修清规》有祈晴、祈雨、祈雪、遣蝗、禳日蚀、禳月蚀等疏语。凡有灾厉，则无不祷焉。云：“大历四年秋大雨，是岁自四月霖澍至九月，京城闭坊市北门，门置土台，台上置坛及黄幡以祈晴，秋末方止。”忠曰：“土台，土克水。黄亦土色，克水义也。”
        </desc>
    </Doc>
    <Doc>
        <title>祈雨</title>
        <desc>
            祈雨、祈雪等，见〈祈晴〉处。《法藏别传》云：“景云再春，时雨罕润，冬又不雪，人皆吁天。君命召藏禁中，恳讯救农之术，乃启沃曰：‘有经名《随求》，则得大自在陁罗尼。若结坛净写是总持语，投于龙湫，应时必获。’诏可其请。遽往蓝田山悟真寺龙池所作法，未旬大雪。”
        </desc>
    </Doc>
    <Doc>
        <title>耆旧</title>
        <desc>
            云：“古云：衩袒登溷，草履游山，莫践法堂，回互耆旧。”云：“请西堂或大耆旧一人相伴。”云：“随令茶头请两班耆旧光伴。”云：“见有耆旧，久修行人，不起逢迎，不肯承事，是慢业。”《增壹阿含经》云：“是时，世尊住尼拘类树下成佛未久，将千弟子是皆耆旧宿长。”千弟子者，优留比迦叶弟子五百人，江迦叶弟子三百人，伽耶迦叶弟子二百人。《毗尼母论》云：“从无腊乃至九腊，是名下座；从十腊至十九腊，是名中座；从二十腊至四十九腊，是名上座。过五十腊已上，国王、长者、出家人所重，是名耆旧长宿。”又〈上座〉处引《行事钞》。《阿毗达磨集异门足论》云：“诸有生年尊长耆旧，是谓生年上座。”详于〈上座〉。王充云：“夫蓍之为言耆也，龟之为言旧也。明狐疑之事，当问耆旧也。”晋习凿齿作《襄阳耆旧传》。云：“为于耆旧内，试觅姓庞人。”
        </desc>
    </Doc>
    <Doc>
        <title>乞食</title>
        <desc>
            见〈持钵〉、〈托钵〉处。《佛祖统纪》云：“《善见论》：‘’《宝云经》：‘凡乞食，为四分：一奉同梵行，一与穷乞，一与鬼神，一分自食。’《法集经》：‘行乞食者，破一切憍慢。’《十二头陁经》：‘食有三种：一、受请食；二、众僧食；三、常乞食。前二食起诸陋因缘。若得请，便言我有德；若不请，则嫌恨彼，或自鄙薄，是贪法，则能遮道。共僧食者，常随众法，断事摈人，料理僧事，心则散乱，妨废行道。有如是恼乱，应受乞食法。’”
        </desc>
    </Doc>
    <Doc>
        <title>启请</title>
        <desc>
            忠曰：“凡讽经前，奉请佛菩萨，此为启请。”云：“白佛宣疏毕，楞严头喝，楞严众和。”忠曰：“喝楞严者，即启请也，谓楞严会上诸菩萨之梵音是也。《备用清规》作佛菩萨。”云：“楞严头喝楞严会上佛菩萨三声，众和。”云：“维那归位，向佛宣疏毕，行者鸣磬，楞严头举启请，众和。”忠曰：“《莹山清规》作启唱，讹矣。”
        </desc>
    </Doc>
    <Doc>
        <title>启散圣节由</title>
        <desc>见〈凭由〉处。《备用清规》圣节路由式云：暂到一僧，某甲上座，今月几日，恭遇天寿节，已于本寺启散讫，凭此为照者。年月日某寺知客某押给。</desc>
    </Doc>
    <Doc>
        <title>起单</title>
        <desc>
            忠曰：“会里僧辞去某寺曰起单，言起其单位也。”又详〈请假〉处。云：“八月，本色衲子未遽起单。”《碧巖录》云：“则监院说：‘丙丁童子来求火。’法眼云：‘监院果然错会了也。’则不愤，便起单渡江去云云。’”《密庵杰禅师录》云：“应庵一日喝恭上座云：‘你常在此作什么？’恭烦恼，打并起单。”
        </desc>
    </Doc>
    <Doc>
        <title>起骨</title>
        <desc>云：“鸣钟众集，都寺上香毕，请起骨佛事。送至塔所，请入塔佛事。”</desc>
    </Doc>
    <Doc>
        <title>起龛</title>
        <desc>
            云：“维那出烧香，请起龛佛事。举毕，行者鸣钹，揖龛出山门首。若奠茶汤转龛，龛则向里，安排香几，首座领众两行排立，维那炷香请佛事，候举佛事而行。”《山庵杂录》云：“天童西巖和尚，蜀人。南游遍参，至径山见无準，机语相投，容入室，欲授藏主职，或者以力攘之。次日，为亡僧讷侍者起龛，怯众，一辞不吐。无準即令维那请惠侍者起龛，惠至龛前，连唤讷侍者者三，人亦以为怯，乃曰：‘三唤不应，果然是讷，顶门放出辽天鹘。’无準黜或者，而以惠侍者代其职，惠侍者即师也。”
        </desc>
    </Doc>
    <Doc>
        <title>起止处</title>
        <desc>
            忠曰：“起止处者，正屙粪之处也。《吴越春秋》云：‘盛夏之时，人食生瓜，起居道傍，子复生秋霜。止此’所谓起居，屙屎也。”《毗尼母经》云：“上厕有二处：一者起止处，二者用水处。用水处，坐、起、褰衣，一切如起止处无异。”《僧祇律》云：“作厕屋，若坑底有水出者，当使净人先起止中，然后比丘行。”
        </desc>
    </Doc>
    <Doc>
        <title>契书</title>
        <desc>入院后，询问契书、什物。详〈砧基簿〉处。忠曰：“契书，和俗所谓手形也。田产等买收之证状，或无尽财等证文也。”《正字通》云：“契，约也，今谓之券。”</desc>
    </Doc>
    <Doc>
        <title>千拜</title>
        <desc>忠曰：“又有千拜者。”云：“福焰王子即乘吉利意如来光至如来前，举身投地，如大树倒，礼彼如来一千拜已，说偈。”</desc>
    </Doc>
    <Doc>
        <title>千佛会</title>
        <desc>《圆悟勤禅师天宁录》：“乔贵妃设千佛会，上堂云：‘千华显瑞应，万善积灵台，广辟解脱门，大开无价藏。乃至集无涯福禄，祝睿算无疆云云。’”</desc>
    </Doc>
    <Doc>
        <title>千僧阁</title>
        <desc>
            径山有千僧阁。《大慧杲和尚年谱》云：“绍兴七年丁巳，师四十九岁，主径山。”又云：“十一年辛酉，师五十三岁。千僧阁成，师遣介泉南求记于李汉老参政，其略曰云云。院去城百里，自唐国一禅师始斩蓬藋，驱龙蛇而居之。寺无常产，山之神龙，实助其缘化。公至之始，众才三百，二年法席大兴，众将二千，而院有僧堂二，不足以容，创意于寺之东凿山开址，建层阁十楹，以卢舍那南向，峣然居中，列千僧案位于左右，设连床，斋粥于其下。经始于十年春，越明年春告成云云。”又云：“一阁之成，在公何足道，而循袭龌龊之者以为奇特，不亦陋甚矣哉！”陆放翁云：“淳熙十年某月某日，径山兴庆万寿禅寺西阁落成云云。东偏有千僧阁。绍兴中，大慧禅师宗杲，法门之杰，方住山时，众溢千数，故以是名阁。”《虚堂愚和尚径山录》，有“千僧堂上梁上堂”，又有“开炉移众僧单钵归千僧阁上堂。”盖度宗咸淳元年乙丑八月，虚堂住径山。三年丁卯冬十月，赐绫牒贰拾道、银券等，一新僧堂、浴室、行堂也。
        </desc>
    </Doc>
    <Doc>
        <title>迁化</title>
        <desc>
            野狐因缘云：“师令维那白槌云：‘食罢送亡僧。’众皆怪讶云：‘又无人迁化，何得送亡僧？’”《临济玄禅师录》云：“普化绕街市，叫云：‘我往东门迁化去云云。’”《玄沙备禅师广录》云：“雪峰举：‘神楚阇梨问我：亡僧迁化向什么处去？我向伊道：如冰归水。’师云：‘是即是，某不与么道。’峰云：‘你作么生？’师云：‘如水归水。’”《释氏要览》云：“释氏死，谓涅槃、圆寂、归真、归寂、灭度、迁化、顺世，皆一义也，随便称之，盖异俗也。”忠曰：“迁化者，谓迁移化灭也。其实可通在家，《要览》且从世之偏称而已。然或设义曰：尊宿出世，能事毕，迁化度事于他方世界也。如《涅槃经》说：‘如来见阎浮众生受大苦，说甘露法药疗治已，复至他方有烦恼毒箭处，示现作佛，疗其病。’略钞。又唐慧持临终曰：‘吾欲往他方教化。’《续高僧传》。又佛眼寂，圆悟上堂云：‘此方缘尽，他方显化；此界身死，他界出现。’《圆悟录》。明极讣至，竺仙上堂云：‘前月二十七日，明极和尚与三世如来把手共行，转化他国而去。’《净智录》。是迁于化之义，余谓非也。亡僧已言迁化，固非出世尊宿，何化度事之有？故可知迁化之目，通出世、未出世，出家、在家矣。”云：“李夫人卒，武帝自作赋曰云云，忽迁化而不反兮，魄放逸以飞扬。”云：“日月游于上，体貌衰于下，忽然与万物迁化，斯亦志士之大痛也。”云：“人见龛内有光，怪往观之，乃见居士久从迁化。”忠曰：“此三事，并在家之死言迁化，则此目不必局释氏矣。”
        </desc>
    </Doc>
    <Doc>
        <title>佥单</title>
        <desc>佥义，见〈佥押〉处。单，帐也，见〈文籍类〉。云：“唱衣毕，结定钞数，主丧佥单。”</desc>
    </Doc>
    <Doc>
        <title>佥名</title>
        <desc>忠曰：“佥作签为正，及佥名义，见〈佥押〉处。”云：“请客侍者预依戒次具茶状，备卓袱笔砚，告香罢，列法堂下间请茶各佥名。”</desc>
    </Doc>
    <Doc>
        <title>佥疏</title>
        <desc>
            忠曰：“佥作签为正，签书姓名也。见〈佥押〉处。”云：“维那用黄纸书疏，带行仆捧盘袱炉烛、香合，上方丈请住持佥疏。”佥疏法，疏首尾及可漏上三处，住持比丘下空阙不书。及佥疏，住持于空处书两字名。维那命行者疏中及可漏使三宝印。使印法，见〈〉处。
        </desc>
    </Doc>
    <Doc>
        <title>佥押</title>
        <desc>
            云：“每日堂司行者将轮差僧簿，须预先一日请住持、头首、众僧各书双字名佥押，量众多少，依戒具写差单，排定日分，周而复始。”忠曰：“签押，本官吏语，禅林循用。佥，书双字名也；押，书华押也。”云：“新命视篆讫，就状上先佥押，次题日子，使印于上。”《三国演义》云：“庞统拜求榜文，以安宗族。曹操命写榜，佥押，付统。”建仁常庵曰：“《禅苑清规》作签押，今佥当改签。签者，书住持比丘、头首比丘等也；押者，打华押也。古解言：佥，皆也。佥押，众皆集书押也，此解非。”忠曰：“如言新命就状上佥押则独押，亦言佥押，非皆集押义明矣。又佥当作签，签作签为正。”云：“十日一次计历，先同知事签押。一月一次通计，住持人已下同签。”《梦溪笔谈》云：“唐中书指挥事，谓之堂帖子。曾见唐人堂帖宰相签押格，如今之堂劄子也。”云：“韩琦一日出空头敕，敕出未书姓名。欧阳修已佥，赵概未佥，修曰：‘第书之，修劝概次第佥署。韩公必有说。’”《续通鑒纲目》书之，作欧阳修已签。佥、签通用。《正字通》云：“签同签，俗省，从签为正。”又云：“签，仓先切，音千。《说文》：‘验也。’《通雅》曰：‘签求，犹今之佥叙也。’：‘签求应赴。’李延寿《南史》故事，府州部论事皆签，前直叙所论之事，后云谨签具日下。当时王府有典签官，今吏书承行，亦以红签裁贴其旁，以便批决。故外官坐穿堂谓之签押，今作签。”《杨升庵外集》云：“签押，《。》：‘签求应赴。’李延寿《南史》故事，府州部论事皆签，前直叙所论之事，后云谨签具日下。又云某官签。此即近日佥押之佥，古今字变尔。”《品字笺》云：“佥押：佥，佥日；押，押字也。”建仁常庵曰：“签与检同，检书署也。《说文》。署者，位之表识也。。签者，书住持比丘、头首比丘、知事比丘等，若官人书某官位职等也。”忠曰：“考韵书，未见签、检通。然按，签，书姓名也。《韵会》：‘检，居奄切。’《说文》：‘书署也。止此’则签、检虽字别音异，皆书名位也。”《唐国史补》云：“宰相判四方之事，有堂案处分百司，有堂帖不次押名，曰花押。”宋张淏《云谷杂记》云：“予按《东观余论》云：‘唐文皇令群臣上奏，任用真草，惟名不得草，遂以魏晋以来法书，至梁御府藏之，皆是朱异、姚怀珍等，题名于首尾纸缝间，故谓之押缝，或谓之押尾，祇是书名耳。后人花押，乃以草记其自书，故谓押字，盖沿袭此耳。唐人及国初前辈与人书牍，或只用押字，与名用之无异，上表章亦或尔。近世遂施押字于移檄，或不书己名字，而别作形模，非也。’又《孙公谈圃》云：‘先朝人书状简尺多用押字，非自尊也，从简省以代名耳。今人不复识，见押字便怒。’予顷在武陵，于毕文简公诸孙处，见文简与寇莱公一帖，尾用押字，押字之下却有‘拜咨’二字，此正以押字代名也。景德间，士大夫质厚，故此风尚存。至元丰间，相去方七十余年，已为罕见，今固不复有矣。”《群谈采余》云：“古人花押，所以防伪政，以名而花之。凡官府文移、人间私简，俱前书名姓而后押字。国朝押字之制，上下多用一画，盖取地平天成之意。凡释褐入官者，至吏部，画字三日，以验异时文移之真伪也。”《经国大典注解》云：“押署也，以草书名为押。古者书名，破真从草，取其便于书记，难于模仿。复有不取其名，出于机巧者。唐韦陟，始以押字为记。”
        </desc>
    </Doc>
    <Doc>
        <title>佥状</title>
        <desc>忠曰：“佥作签为正。见〈佥押〉处。”云：“两序勤旧列名佥状，保申所司请之。”</desc>
    </Doc>
    <Doc>
        <title>前板</title>
        <desc>僧堂圣僧龛左右为出入板。自出入板已前为前板，亦曰前堂，即前堂首座管领。自出入板已后为后板，亦曰后堂，即后堂首座管领之。</desc>
    </Doc>
    <Doc>
        <title>前门</title>
        <desc>忠曰：“佛殿、法堂皆有前后门，今举僧堂者。”云：“参头领众前门右手入堂，至圣僧前排立。”〈日用轨范〉云：“打定钟后，不得于前门出入。”</desc>
    </Doc>
    <Doc>
        <title>前堂首座</title>
        <desc>
            《敕修清规》云：“前堂首座，表率丛林，人天眼目。分座说法，开凿后昆。坐禅领众，谨守条章。斋粥精粗，勉谕执事。僧行失仪，依规示罚。老病亡殁，垂恤送终。凡众之事，皆得举行。如衣有领，如网有纲也。虽大方尊宿，若住持能以礼致之，亦请充此职，谓之退位为人。如文殊为七佛师，犹助释迦扬化，为众上首。吾宗睦州于黄檗，云门于灵树，光昭前烈，诒训后来。名位之重，可轻任耶？”前堂义，见〈〉处。《祖庭事苑》云：“首座即古之上座也，此有三焉，《集异足毗昙》曰：‘一、生年为耆年；二、世俗财名与贵族；三、先受戒及证道果。’古今立此位，皆取其年德干局者充之。今禅门所谓首座者，即其人也。必择其己事已辨，众所服从，德业兼备者充之。”慈觉赜公〈龟镜文〉云：“表仪众僧，故有首座。”又云：“尊卑有序，举止安详，所以报首座也。”又云：“三业不调，四仪不肃，非首座所以率众也。”又云：“坐卧参差，去就乖角，非所以报首座也。”《禅林宝训》云：“张侍郎子韶谓妙喜曰：‘夫禅林首座之职，乃选贤之位。今诸方不问贤不肖，例以此为侥幸之津途，亦主法者失也。然则像季固难得其人，若择其履行稍优，才德稍备，识廉耻节义者居之，与夫险进之徒亦差胜矣。’”《幻住庵清规》曰：“首座之称，居一众之首也。在丛林，与长老平分风月；在庵中，与庵主同展化仪。事在精勤，行存洁白，情忘憎爱，念绝是非，十方之仪范所钟，一众之道业所系。凡打板、坐参、放禅、行道，种种动静，靡不关心，惟恐道缘未辨，法化不周。众有怠堕者，当策之以精勤；犯众者，当制之宽厚。庵居法令，又非大丛林所比，凡礼貌供需，厨堂受用，或丰或俭，一切折中。常以火种刀耕，形影相吊为怀，自然不落今时，道用在其中矣。”黄檗希运在南泉作首座，又在盐官作首座。有请和尚充首座者。《癡绝沖禅师蒋山录》有请旌忠和尚充首座，上堂，举黄檗在南泉会中作首座因缘。
        </desc>
    </Doc>
    <Doc>
        <title>前住</title>
        <desc>忠曰：“退某寺在东堂者，此称前住。”云：“景德灵隐禅寺前堂首座，前住持嘉兴府天宁寺僧中元，谨熏沐献书枢使大丞相国公云云。”</desc>
    </Doc>
    <Doc>
        <title>前资</title>
        <desc>
            ：“江湖次有前资。”又〈都监寺〉云：“副寺以下，非历三次，不归前资。”云：“之泉南教忠，求决于晦庵，俾悦众。会解事归前资。”云：“服勤众事，随职所操。解职宁居，录兹微劳。获依我师，优存吾曹。春风和气，以相薰陶。有过则饬，有美则褒。”忠曰：“以《敕修清规》及《物初》所言推之，副寺以下东序职，勤历三次而退休者，为前资也，盖谓前之资助事务者也。若副寺已上都寺，勤而历三次者，为勤旧，居单寮矣。监寺勤而历三次者，居蒙堂耳矣。”：“送旧首座、都寺，次送以次旧头首、知事归蒙堂、前资。”详〈蒙堂〉处。忠曰：“前已送都寺毕，可知以次旧知事者，副寺已下而归前资也。监寺归蒙堂。《备用清规》云：“浙翁退知客后，韬晦前资十七年。”旧说曰：“或见《备用》语，妄谓前资但是知客已下退职者，讹矣。”忠曰：“东序归前资，如前辨。然知客班西序，今见《备用》所言，西序亦归前资也。”
        </desc>
    </Doc>
    <Doc>
        <title>前资寮</title>
        <desc>忠曰：“副寺已下知事退休者，所归寮也。”云：“老和尚会里有元禅客。乃至一日，见元在前资寮里坐，老汉拍他背云：‘来！同去钟楼上看雪去。’”</desc>
    </Doc>
    <Doc>
        <title>桥枕</title>
        <desc>
            忠曰：“桥枕，日本名折枕者，其制两小板内安细木柱，两头有机，令可开阖。开则柱斜，撑起板，一左一右任安头；折则小柱卧填两板凹处，太便于收藏。”中再请禅云：“‘更深住持出，闻首座开枕响，众方偃息。止此’乃开枕以备卧用也。”《祖庭事苑》说，见〈枕子〉处。
        </desc>
    </Doc>
    <Doc>
        <title>勤旧</title>
        <desc>
            云：“坐堂，西堂、勤旧、蒙堂、诸寮并外堂坐。”旧说云：“东序都寺退职者曰勤旧。盖知事勤山门世务，故曰勤；已退职，故曰旧也。”云：“所在单寮勤旧不满五六人。”又〈两序进退〉云：“近来诸方大小勤旧，动至百数，仆役倍之。脱欢丞相额定岁请知事员数，正为此也。”忠曰：“此等语，皆可以证知事退职者曰勤旧矣。”又有侍者退职曰勤旧，有藏主退职曰勤旧，有书状退职曰勤旧。忠曰：“勤旧不止称东序退职，而西序退职亦称勤旧。故云：‘第二座分四出：头首一出，知事二出，西序勤旧三出，东序勤旧四出。止此’故知勤旧名通东西序。”又须与〈单寮〉及〈前资〉合看。
        </desc>
    </Doc>
    <Doc>
        <title>寝堂</title>
        <desc>
            住持正寝之堂也。忠曰：“盖拟世之路寝。《周礼》注云：‘六寝者，路寝一，小寝五。’《玉藻》曰：‘朝辨色始入，君日出而视朝，退适路寝听政，使人视大夫。大夫退，然后适小寝释服。是路寝以治事，小寝以时燕息焉。’”疏云：“路，大也，人君所居皆曰路。”竺仙《仙和尚宗门千字文》自注云：“寝庙者，前曰庙，后曰寝。今之曰方丈者，谓之寝室，大者曰寝堂。室则幽奥深邃，堂乃堂堂明显也。今法堂者，正谓之堂，佛殿可曰庙也。”旧说曰：“凡禅剎堂舍位置，法堂后有茶堂，接茶堂而有寝堂，连寝堂而有方丈。盖寝堂者，住持讲礼之处。今日本禅院于丈室前置礼间者是也。”忠曰：“依此说，则日本方丈前不别建寝堂，以方丈前一间名礼间，充寝堂也。”云：“上堂，住持于鼓初鸣，出寝堂坐。”又〈小参〉云：“小参初无定所，看众多少，或就寝堂，或就法堂。”又〈游方参请〉云：“凡寝堂中，必设参椅，示尊师道也。新到相看，住持当居中位，令其插香展礼，侧坐受茶，于礼无损。”
        </desc>
    </Doc>
    <Doc>
        <title>青苗会</title>
        <desc>
            祈保田稼也。云：“五月端午日，住持上堂，次第建青苗会，堂司预出诸寮看诵经单。”《幻住庵清规》云：“五月二十八日起青苗经会三日，至六月初一日散。须预备香烛供料，并立疏文，及预出经单，请大众结缘披阅，然后聚其经目，入疏回向。”又青苗经疏云：“岁遇中夏，当植物长茂之时，启建青苗胜会，用保田畴，仰祈护祐。”《南堂欲禅师本觉录》：“上堂云：‘毗卢藏中有大经卷，主伴互融，理事俱显，及乎点读开科，多是讨头不见。山门保护青苗，为汝提掇一遍。’卓拄杖，乃合掌云：‘稽首文殊、普贤，却须管取一百四十大愿。’下座。”忠曰：“盖青苗会转《华严经》也。”《介石朋禅师能仁录》有保苗上堂。《明极俊禅师宝林录》有散青苗经上堂。《石溪月禅师报恩录》、《清拙澄禅师圆觉录》等，有青苗会上堂。
        </desc>
    </Doc>
    <Doc>
        <title>请假</title>
        <desc>
            旧说曰：“暂请假外出者，须不过十五日却回。若外出过十五日，则称为起单，非是请假也。须更讲挂搭仪。”挂搭仪者，到侍司附名，侍司发榜，下维那，维那出度牒，上床历，送归堂也。详。《篇海类编》云：“假，去音驾，假告休沐。”《正字通》云：“假、暇，音义别，旧注与暇同，非。”《居家必用》云：“丧病告报曰假，谓借勾当月日也。节朔旬休曰暇，谓公务空閑日也。”忠曰：“诸韵书并假字，下旬休，休沐注，而《必用》独暇字为旬休。按禅林请假，非休沐例，故不可用韵书假义，为辨私事请假，故可用《必用》假义。又今时起单称请假，更假作暇，皆谬矣。”云：“或有故出入，须守堂仪半月，方可请假。古云：请假游山者，常将半月期。过期重挂搭，依旧守堂仪。”《南禅规式》云：“请假，先上方丈报之，次报维那寮看寮，看寮出纸榜贰片，壹片再上方丈呈之，便贴衣钵阁，壹片贴僧堂己单名肩。呈榜时，首尾粘糊，以便贴。书榜法：┌──────────────────────────────────────┐│请假公界某甲限来几日堂司某甲书│└──────────────────────────────────────┘“请假，或病假。堂司字印也。本寺用，则书‘公界’二字，亦不书日限。”又云：“义堂和尚住南禅日，罚榜式中云：某上座不请假出京，不赴四更坐禅，理合出院，且从宥恕，罚油四斤。”已下录住持亦言假。云：“僧堂钟，遇住持每赴众入堂时，鸣七下。住持或不赴堂，或在假，则不鸣。”忠曰：“在假，出外也，此住持亦言暂假也。”云：“一日，不上堂，大众入方丈参，师曰：‘今夜与大众同请假，未审还给假也无？若未闻给假，即先言者负。珍重！’”请假本世礼语。《朝野佥载》云：“权龙襄不知忌日，谓府史曰：‘何名私忌？’对曰：‘父母忌日，请假独坐房中不出。’襄至日，于房中静坐，有青狗突入。龙襄大怒曰：‘沖破我忌！’”
        </desc>
    </Doc>
    <Doc>
        <title>请客侍者</title>
        <desc>侍客掌住持之内客，若外客则知客主之。又见〈五侍者〉处。云：“凡住持应接宾客，管待尊宿、节腊、特为、具状、行礼，请客侍者职之。”</desc>
    </Doc>
    <Doc>
        <title>请侍者批</title>
        <desc>云：“住持批下堂司，请新侍者，维那令行者照批请。”</desc>
    </Doc>
    <Doc>
        <title>请香</title>
        <desc>
            云：“烧香、请客二侍者分东西两边巡位揖坐讫，各归中央立，客人就坐。烧香侍者进前烧香一炷，至炉前小问讯，谓之请香。然后开合取香云云。”忠曰：“《东渐清规》侍者进退亦如此。予谓管待新旧两序、新旧侍者，故烧香侍者亦在客中，故此香亦系为自一分，故有请香之礼欤。”
        </desc>
    </Doc>
    <Doc>
        <title>请益</title>
        <desc>
            云：“除入室请益，任学者勤怠，或上或下，不拘常準。”云：“凡欲请益者，先稟侍者，通覆住持。乃至如允所请，定钟后，诣侍司，候方丈，秉烛装香，侍者引入住持前，问讯，插香，大展九拜。乃至肃恭侧立，谛听垂诲毕，进前插香，大展九拜，谓之谢因缘。免则触礼，次诣侍司致谢。”云：“子路问政，子曰：‘先之，劳之。’请益，曰：‘无倦。’”疏：请益者，子路嫌其少，故更请益之。云：“侍坐于先生，先生问焉，终则对，请业则起，请益则起。”注：尊师重道也。起，若今抠衣前请也。益，谓受说不了，欲师更明说之。引《论语》。忠曰：“有所已与，更复请余分，言请益。禅家借儒典字，以命入室请法也。”《碧巖录》云：“久参先德，有见而未透，透而未明，谓之请益。若是见得透请益，却要语句上周旋，无有疑滞。久参请益，与贼过梯，其实此事不在言句上。”又云门倒一说话评云：“这僧不妨是个作家，解恁么问头边，谓之请益。”云：“尝谓众曰：‘昔云门说法如云雨，绝不喜人记录其语。见必骂逐曰：汝口不用，反记吾语，异时裨贩我去。今室中对机录，皆香林明教以纸为衣，随所闻即书之。后世学者渔猎文字语言，正如吹网欲满，非愚即狂。’时江浙丛林尚以文字为禅，谓之请益，故元以是讽之。”云：“睦庵卿上人曰：‘曩游丛林，窃见大宗师升堂、入室之外，复许学者记诵，所谓云门、雪窦诸家禅录，出众举之，而为演说其缘，谓之请益。’”忠曰：“此是江浙丛林所谓请益也。”云：“师问忠国师无情说法。后到沩山，沩云：‘我这里也有些子。’便以拂子点一点。师辞沩山，直造云巖，请益前话，巖云：‘不见《弥陀经》云：水鸟树林悉皆念佛念法。’师因有省。”《八方珠玉集》云：“金峰和尚上堂，至晚，有僧请益云：‘和尚今日垂语，有僧出问，为什么不答？’峰云：‘大似失钱遭罪。’”云：“移单过净慈挂搭，怀香诣方丈请益。”
        </desc>
    </Doc>
    <Doc>
        <title>请折</title>
        <desc>旧说曰：“请，受食也。折，《韵会》：‘毁弃也。’请折者，舍所受饭羹等余残也。”〈日用轨范〉云：“随量受食，不得请折。”</desc>
    </Doc>
    <Doc>
        <title>请坐问讯</title>
        <desc>
            云：“法堂人事毕，侍者立方丈门左，揖众而入。乃至揖坐、揖香、劝汤毕，侍者引一班侍者入，至住持前问讯，住持左边为上首。谓之请坐问讯。侍者各归位坐，行者进饭卓。饭毕，收卓，次茶礼。”云：“届时住持出接，或遣侍者接，各依位立定。或侍香独入，揖坐问讯，次请坐问讯入位。住持复归位，侍香、侍客分上下间，先至新两序前问讯，巡至末问讯叉手，复至旧两序前问讯，巡至末问讯，同归中问讯，众坐。侍香引同列住持前一行问讯，左肩为首，入位。饭毕，鸣鼓，侍香、侍客离座，至炉前立。侍香炷香，转身如前，新旧前行礼，归中问讯。而行者入汤盏行瓶，候吃了，又如前行礼，归中问讯而立。侍香即烧光伴香，侍客同问讯，复归位，乃点果子并茶毕，收盏，鸣鼓三下，退座。”
        </desc>
    </Doc>
    <Doc>
        <title>庆忏</title>
        <desc>
            云：“如施主于看经了日，设斋供庆忏，更须读。”《应庵华禅师录》云：“檀越张子明装佛庆忏，请小参。”《如净和尚录》云：“新起妙严，庆忏升座。”忠曰：“《碧巖录》云：‘长庆云：大似因斋庆赞。止此’即作赞，恐作忏者讹，然诸录多作忏。”
        </desc>
    </Doc>
    <Doc>
        <title/>
        <desc>
            云：“作梵阇梨，鸣大磬作梵。”又〈法器章〉云：“磬，大殿早暮，住持、知事行香时，大众看诵经咒时，直殿者鸣之；唱衣时，维那鸣之；行者披剃时，作梵阇梨鸣之。”《祇园图经》云：“佛衣服院，阿难所止，常护佛衣。有一铜磬，可受五升，磬子四边悉黄金，镂作过去佛弟子，又鼻上以紫磨金为九龙形，背上立天人像，执玉槌用击磬，闻三千世界，音中亦说诸佛教诫弟子法。磬是梵王造之，及佛灭度，娑竭罗龙王收入海宫。”石湖《梅谱》云：“蜡梅凡三种云云。经接花疏，虽盛开，花常半含，名磬口梅，言似僧磬之口也。”忠曰：“僧磬与乐器磬，其形全别。乐器磬，板样曲折，《考工记》所谓倨勾一矩有半者。僧磬，如钵形，《祇园图经》云：可受五升。可知天竺磬，亦如钵器矣。又《梅谱》以梅花半含比僧磬，支那僧磬之制可知焉。”《文献通考》云：“铜磬，梁朝乐器也。后世因之，方响之制出焉。今释氏所用铜钵亦谓之磬，盖妄名之耳。齐梁间文士，击铜钵赋诗，亦梵磬之类，胡人之音也。”宋祁《笔记》云：“乐石有磬，今浮屠持铜钵亦名磬。世人不识乐石，而儒者往往不晓磬折义，故不独不识磬，又不能知钵。”
        </desc>
    </Doc>
    <Doc>
        <title>磬折</title>
        <desc>
            云：“西门豹簪笔磬折。”注：磬折，谓曲体揖之，若石磬之形曲折也。磬一片黑石，凡十二片，树在虡上击之，其形皆中曲，垂两头，言人腰侧倾也。云：“公孙述警跸就车，磬折而入。”注：磬折者，屈身如磬之曲折，敬也。云：“立则磬折。”疏：偻折如磬之背，故云磬折也。《韩诗外传》云：“立则磬折，拱则抱鼓。”云：“立以磬折，坐必抱鼓。”注：磬折，鞠躬也。抱鼓，手拱也。云：“夫子曲要磬折。”《孝经援神契》云：“孔子作《孝经》，使七十二子向北辰磬折。”
        </desc>
    </Doc>
    <Doc>
        <title>曲录</title>
        <desc>
            《五祖演禅师录》云：“上堂云：‘行者不报来打鼓，曲录木头上不免将错就错。参！’”《碧巖录》评龙牙参临济话云：“他致个问端，不妨要见他曲录木床上老汉，亦要明自己一段大事。”云：“虎丘忌日，拈香曰：‘平生没兴，撞着这无意智老和尚，做尽伎俩，凑泊不得。从此卸却干戈，随分着衣吃饭。二十年来，坐曲录木，悬羊头，卖狗肉，知他有甚凭据？虽然，一年一度烧香日，千古令人恨转深。’”云：“以平等大心待四方衲子，方可据曲录床。”云：“凡遇五参，见曲录床上个汉，胡说乱道，何不也历在耳根？”《篇海类编》云：“录，卢谷切，音禄，刻木也。”《正字通》云：“《说文》：录，别为部，刻木录录也，象形。以篆形推之，与彑别，旧本附彑部，非。”忠曰：“曲录，盖刻木屈曲貌。今交椅制曲录然，故异名曲录木，遂省木，单称曲录也。”又有作曲录者，依音同讹写。《碧巖录》云：“古人行脚，遍历丛林，直以此事为念，要辨他曲录木床上老和尚具眼不具眼。”，亦依音同讹。云：“问：‘如何是和尚家风？’师云：‘。’”又〈上方日益章〉：“上堂云：‘五叶芬芳，千灯续焰，。’”《五灯会元》作录。《晦庵光状元录》云：“行到汝州叶县，，见个老和尚云云。”
        </desc>
    </Doc>
    <Doc>
        <title>曲木</title>
        <desc>
            忠曰：“曲录木床也。”《云门偃禅师录》云：“上堂云：‘诸方老秃奴，曲木禅床上坐地，求名求利，问佛答佛，问祖答祖，屙屎送尿也，三家村里老婆传口令相似，识个什么好恶？总似这般底，水也难消！’”偈云：“韶阳间出多慷慨，权要雄雄曾绝待，曲木据位知几何，利刀翦却令人爱。”
        </desc>
    </Doc>
    <Doc>
        <title>曲盆</title>
        <desc>忠曰：“大圆盆，盛茶盏数个，日本禅林此名曲盆。凡特为之外，用此器行茶盏也。”</desc>
    </Doc>
    <Doc>
        <title>驱乌沙弥</title>
        <desc>
            《四分律》云：“阿难有檀越家死尽，唯有一小儿，将至佛所，头面礼足，在一面坐。佛知而故问：‘此何等小儿？’阿难具白因缘。世尊言：‘何不度令出家？’答言：‘世尊有制，不得度年减十二者，是以不度。’佛问阿难：‘此小儿能驱乌，能持戒，能一食不？若能如是者，听令出家。’阿难言：‘此儿能驱乌，能持戒，能一食。’佛告阿难：‘若此小儿尽能尔者，听度令出家。’”略钞。《十诵律》作阿难亲里二小儿。又作能驱僧食上乌未。《五分律》作二小儿，大者八岁，小者七岁，恒教驱食上乌。如上座所得食分，驱乌小儿亦应等与。《僧祇律》云：“沙弥有三品：一者从七岁至十三，名为驱乌沙弥；二者从十四至十九，是名应法沙弥；三者从二十上至七十，是名名字沙弥。”
        </desc>
    </Doc>
    <Doc>
        <title>屈眴衣</title>
        <desc>
            《祖庭事苑》云：“按《宝林传》，达摩所传屈眴衣，此云第一布，正青黑色。”《义楚六帖》云：“屈眴，《宝林传》云：唐言第一布，纺木绵华心为之，即达磨所传之衣，七条也，碧里，自师子尊者传与。”《释门正统》亦作第一布，独《名义集》云：“屈眴，音舜，此云大细布。”忠曰：“虎关作《屈眴辨》，以达磨屈眴为佛衣，引刘煦《旧唐书》云‘达磨自释迦相传有衣钵’、刘禹锡曹溪第二碑云‘达磨与佛衣来’以为证焉。又立总衣别衣说，谓‘总衣屈眴，正传表信；别衣自衣，师子付斯多，斯多不传密多。止此’噫！世尊所传迦叶，关师所谓总衣者，金襕白矣，非屈眴布衣，抑专于成辩，偶遗之乎？又凡外俗之叙佛家，多取乎传闻，而言其大略，虽云通书间有讹谬矣，不足以为凭据，余今于二刘言亦云。”
        </desc>
    </Doc>
    <Doc>
        <title>全身入塔</title>
        <desc>忠曰：“不火化而以全骸入塔也。”云：“龛至塔所，都寺上香茶毕，丧司维那进烧香，引小师拜请入塔佛事。”</desc>
    </Doc>
    <Doc>
        <title>权管</title>
        <desc>忠曰：“盖监寺也，执一寺权柄，而管领事务也。”愚中及和尚《丱余集》云：“尝见江南丛林，不论寺院大小，不问住持有无，必立权管一位而待之。”</desc>
    </Doc>
    <Doc>
        <title>劝茶</title>
        <desc>
            忠曰：“劝茶，亦是揖茶义。但至特为人前问讯，名劝茶也。”云：“行食遍，煎点人起烧香，，。厨司方鸣斋板，就行饭。饭讫，众收钵，退住持卓。煎点人烧香，往住持前问讯，从圣僧后出炉前问讯。鸣钟行茶遍，往住持前劝茶。复从圣僧后出，进住持前展坐具云：‘此日薄礼屑渎，特辱降重，下情不胜感激之至。’二展寒温，触礼三拜，送住持出。”云：“煎点人炉前问讯，鸣钟，行茶遍，往住持前劝茶。”仪同《敕修清规》。云：“至吃饭时，侍者烧香，。至吃茶时，行者鸣茶鼓，侍者烧香一炷，至特为人前问讯劝茶，仍转身上手侧问讯，进前烧相伴香一炷，归位问讯而退。”
        </desc>
    </Doc>
    <Doc>
        <title>劝汤</title>
        <desc>忠曰：“亦是揖汤义，可準劝茶知之。”云：“寝堂钉挂帐幕，排照牌，设特为光伴位。鸣鼓行礼，揖坐、揖香、劝汤，汤罢药石。”</desc>
    </Doc>
    <Doc>
        <title>却来首座</title>
        <desc>云：“虽大方尊宿，若住持能以礼致之，亦请充此职，谓之退位为人。”旧说曰：“退位为人，是为却来首座。”忠曰：“却来洞家举唱，向正位为向去，自正位来于偏位，为却来。”</desc>
    </Doc>
    <Doc>
        <title>裙子</title>
        <desc>
            《释氏要览》云：“裙，此方之名，周文王制也。《西域记》云：‘泥缚些那，唐言裙。’些字，桑个切。《根本百一羯磨》云：‘’诸律旧译，或云涅槃僧，或云泥洹僧，或译为内衣，或云圌衣。圌，音船，即贮米圆器，似圌而无盖，盖取圆义。”《西域记》说，详〈偏衫〉处。云：“《十诵》：‘作时，着小泥洹僧。’《三千》云：‘泥洹着法：一、不持下着上；二、使四边等；三、襞头近左面；四、结带于右面；五、当三绕不垂两头。’”《南海寄归传》云：“準如律说，尼有五衣：一、僧伽知；二、嗢呾罗僧伽；三、安呾婆娑；四、僧脚崎；五、裙。四衣仪轨与大僧不殊，唯裙片有别处。梵云俱苏洛迦，译为篅衣，以其两头缝合，形如小篅也，长四肘，宽二肘，上可盖脐，下至踝上四指。着时入内，抬使过脐，各蹙两边，双排擪脊。系绛之法，量与僧同，胸腋之间，迥无击抹。”《行事钞》云：“《十诵》云：‘泥洹僧破，应权作俱修罗若软体，，下开五寸许，应受之。’此似裙周缝合。《五分》：‘有着俱修罗衣者，俗人诃言：何异我等着贯头衣？便不许着之。’”《资持记》云：“俱修罗，《经音义》云：‘此翻为圌，像其衣形，而立名也。谓如圌鄣。’若準注文，即周圆缝合而无两头，名俱修罗耳。《五分》俗呵，则知俱修本同俗服，故并权开。贯头衣，古云南海人开衫窦着之，穿头先出，次出两袖，谓之贯头。”
        </desc>
    </Doc>
    <Doc>
        <title>禳日蚀</title>
        <desc>见〈祈晴〉处。</desc>
    </Doc>
    <Doc>
        <title>人定</title>
        <desc>亥时也。宝志歌，见前〈寅旦〉处。《经国大典注解》云：“人定罢漏：人定，初更三点，禁人行；罢漏，五更三点，放人行。”云：“人定时，一十八下。”云：“人定月胧明，香消枕簟清。”
        </desc>
    </Doc>
    <Doc>
        <title>人力</title>
        <desc>
            力者也。云：“台官众力。”《集览》：“力，谓仆从也。”《俗事考》云：“俗语人力，见《北史》。”云：“第四通，人力入浴。”《罗湖野录》云：“玉泉皓禅师，有示众曰：‘一夜雨霶烹，打倒蒲萄棚，知事、头首、行者、人力，拄底拄，撑底撑，撑撑拄拄到天明，依旧可怜生。’”
        </desc>
    </Doc>
    <Doc>
        <title>人仆</title>
        <desc>有方丈人仆。又见〈老郎〉。</desc>
    </Doc>
    <Doc>
        <title>人氏</title>
        <desc>
            云：“挂搭一僧，某甲上座，某州人氏，某戒。”干宝《搜神记》云：“汉时有杜兰香者，自称南康人氏。”《尧山堂外纪》云：“唐权龙褒，夏日侍皇太子宴，献诗云：‘严霜白皓皓，明月赤团团。’或曰：‘岂是夏景？’答曰：‘趁韵而已。’太子援笔讥之曰：‘龙褒才子，秦州人氏。明月昼耀，严霜夏起。如此诗章，趁韵而已。’”忠曰：“人氏又作人事。盖事与氏音通，假借而已。人事义多，详〈礼则类〉。作氏为正。”云：“有僧问：‘和尚何处人事？’师云：‘陇西人。’”《法华举和尚录》云：“天使牛太保入寺，师云：‘天使甚处人事？’使云：‘东京城里人。’”《大慧武库》云：“湛堂準和尚初参真净，净云：‘甚处人事？’準云：‘兴元府。’”又云：“真净和尚小参云：‘人人有个生缘，那个是上座生缘？便道某是某州人事，是何言欤？’”云：“老僧本贯眉州眉山县人事。”《西巖慧和尚东林录》拈睦州偷果话云：“陈尊宿将谓是睦州生缘，元来却是普州人事。”又〈法语〉云：“西巖老汉是蓬州人事了也。”
        </desc>
    </Doc>
    <Doc>
        <title>人事</title>
        <desc>
            忠曰：“人事有三义：一、见人行礼曰人事；二、馈赠物曰人事；三、姓氏生缘曰人事。”已下录见人行礼称人事者。永平元和尚曰：“人事者，相礼拜也。”《观心论疏》云：“人事者，庆吊俯仰，低昂造聘，此往彼来，来往不绝。”《摩诃止观》全同此。云：“入院后，人事定，为众告香。”又〈开堂祝寿〉云：“堂司行者喝云：‘诸山人事。’”又〈结制礼仪〉云：“先与西堂人事，触礼一拜。乃至堂头和尚与大众人事，普触礼三拜。”《临济玄禅师录》云：“有一老宿参师，未曾人事，便问：‘礼拜即是？不礼拜即是？’师便喝，老宿便礼拜云云。”《大慧武库》云：“兜率悦禅师。张无尽徐语及宗门事，悦曰：‘今日与运使相陪，人事已困，珍重睡去。’”云：“礼之用，和为贵。”朱熹注：礼者，天理之节文，人事之仪则也。已下录馈赠物称人事者。一山宁和尚曰：“以物赠人曰人事。”云：“师未住时，在许州闻汝州南院和尚住，元是同参，特往看。人事了，启和尚：‘某甲别无人事，买得江西剃刀献上和尚。’南院便问：‘汝从许州来，甚处得江西剃刀？’师把南院手掐。院唤侍者：‘收，收。’师以衣袖拂一拂。院云：‘！！’”忠曰：“初人事谓行礼，后人事谓馈赠物。”《叶县省禅师录》云：“因僧人事一个书筒云云。”又有人事手巾颂。大慧杲和尚示方宋辅法语云：“临行袖此纸，求指示，以颂继之云：‘惠然访我鄮峰下，剡溪兴尽归心起，禅家无物赠君行，前面有山兼有水。’要知妙喜敢将常住物作人事耳。”云：“缘臣与王用撰神道碑文，令臣领受用男沼所与臣马一匹并鞍衔，及白玉腰带一条者云云。令臣受领人事物等，承命震悚。”宋许观《东斋纪事》云：“今人以物相遗谓之人事。韩退之奏韩弘人事物状云：‘奉敕撰平淮西碑文，伏缘圣恩以碑本赐韩弘等。今韩弘寄绢五百疋与臣充人事物，未敢受领，谨录奏闻。’又杜牧谢许受江西送撰韦丹碑、彩绢等状云：‘中使奉宣圣旨，令臣领受江西观察使许于泉所寄撰韦丹遗受碑文，人事彩绢共三百疋。’乃知此称自唐已有之。”徐充《暖姝由笔》云：“今人凡交游往来及贽见，不论贵贱，但有馈送之礼，货物不等，皆谓之人事。白乐天奏于頔、裴均欲入朝事宜状云：‘上须进奉，下须人事，其来已久。’《昌黎集》亦有奏韩弘人事物状。”人之姓氏生缘称人事者，见〈〉处。
        </desc>
    </Doc>
    <Doc>
        <title>仁王菩萨</title>
        <desc>
            忠曰：“祝圣回向，有仁王菩萨摩诃萨，盖非定有一人所名。经有《仁王护国般若》，今略三宝，取之充僧宝矣。又祝圣，所以窃对配今上也。”《仁王护国般若经吉藏疏》云：“施恩布德，故名为仁；统化自在，故名为王。护国者，仁王是能护，国土是所护，由仁王如法治道，万民适乐，国土安稳。若仁王望般若，般若是能护，由持般若故，仁王安稳。由人柄法，仁王是能护，般若是所护。今仁王般若皆是能护，国土是所护。”又云：“略简仁王波若位地，名字不同。仁王者，依《璎珞经》云有十四王：一、粟散王，十善下品；二、习种菩萨铜轮王；三、性种菩萨银轮王；四、道种菩萨金轮王，亦名转轮王；五、初地菩萨四天王；六、二地菩萨忉利天王；七、三地菩萨琰魔天王；八、四地菩萨兜率天王；九、五地菩萨化乐天王；十、六地菩萨他化自在天王；十一、七地菩萨初禅王；十二、八地菩萨二禅王；十三、九地菩萨三禅王；十四、十地菩萨四禅王。今言仁王者，即是十善下品粟散王，十四王内最下品也。”
        </desc>
    </Doc>
    <Doc>
        <title>日单</title>
        <desc>副寺每日佥定收支，谓之日单。详〈日黄总簿〉处。</desc>
    </Doc>
    <Doc>
        <title>日黄总簿</title>
        <desc>
            旧说曰：“常住总簿，黄檗染成纸，避蠹灾，故言黄簿也。”云：“收管支用，令库子每日具收支若干，佥定飞单呈方丈，谓之日单。或十日一次结算，谓之旬单。一月一结，一年通结有无见管，谓之日黄总簿。”《山庵杂录》云：“提点彝正堂云：‘今岁库司知事人懒慢，常住日黄簿未成。’”详〈〉处。雪巖钦禅师贺梅溪副寺颂云：“柜头一面日黄簿，列祖玄关无少差。”详〈〉处
        </desc>
    </Doc>
    <Doc>
        <title>日中讽经</title>
        <desc>
            忠曰：“中华斋罢讽经，可在日中，见〈三时讽经〉处。如日本日中讽经，正在斋前。”义堂《日工集》云：“府君赴西芳精舍，临斋，君就于僧堂听众僧诵《金刚经》，云：‘每寺如是乎？’余曰：‘日本号日中讽经者，昔为外国敌来袭，建长寺始诵。尔来每寺或诵《金刚》、《法华》、《圆觉》等经。今天龙、临川等，则以南禅为準，等持则读《圆觉经》。’君信心增发，形于面貌。”
        </desc>
    </Doc>
    <Doc>
        <title>日子</title>
        <desc>
            云：“行者进卓、笔砚，知事具状，备盘袱，捧呈寺印，新命看封，付知事开封。新命视篆讫，就状上先佥押，次题日子，使印于上。知事收状，衣钵侍者收印退卓。”忠曰：“日子，子非助词，乃十二支之子也。《余冬》解，见于次。题日子者，书朔日子、二日子等也。”岐阳和尚曰：“状上者，状尾也。寺印是山门重宝，不可容易，但入寺事繁，不暇别纸造收纳状，即就送来状子尾仅题日子，使印于其上。年月已详于彼状，故今只书某日甲子而已。使印于上者，谓日子字上也，或曰佥押下日子上之中间使印也。”忠曰：“岐阳言书某日甲子者，岐阳意谓若入寺朔日甲子，则押下书甲子字，若二日乙丑，则押下书乙丑字，而其支干上使住持私印也，是讹矣。但既书某月下书某日子，而日子上使印而已。”《余冬序录》何孟春撰云：“年月称某年月日，有云日子者，或谓此俗语。按年月朔日子云云，则日子之称，有自来矣。《南史》刘之遴与张缵等，参校古本《汉书》，称永平十六年五月二十一日己酉郎班固，而今本无上书年月日子。隋袁充上表，宝历之元，改年仁寿，岁月日子还共诞圣之时日。十二时每日必起子，日子之称，其是乎！”《孔氏杂说》宋孔平仲云：“俗所谓日子，亦有所出。年月朔日子，注发檄时也，然则日子，日时也。”忠曰：“陈孔璋为曹公作此檄文。”忠曰：“《文选》注，以子为发檄时，则与《余冬》解子较异也。夜半子时，恐非发檄时，余谓《余冬》之解得理也。”叶子奇《草木子》云：“北人无识字，使之为长官，或缺正官，要题判署事，及写日子，七字钩不从右七转，而从左转，见者为笑。”
        </desc>
    </Doc>
    <Doc>
        <title>如意</title>
        <desc>
            《释氏要览》云：“梵云阿那律，秦言如意。《指归》云：古之爪杖也。或骨、角、竹、木，刻作人手指爪，柄可长三尺许，或脊有痒，手所不到，用以搔抓，如人之意，故曰如意。诚尝问译经三藏通梵大师清沼、字学通慧大师云胜，皆云：如意之制，盖心之表也。故菩萨皆执之，状如云叶。又如此方篆书心字，故若局爪杖者，只如文殊亦执之，岂欲搔痒也？又云：今讲僧尚执之，多私记节文祝辞于柄，备于忽忘，要时手执目对，如人之意，故名如意。若俗官之手版，备于忽忘，名笏也。若齐高祖赐隐士明僧绍竹根如意，梁武帝赐昭明太子木犀如意，石季伦、王敦皆执铁如意，此必爪杖也。因斯而论，则有二如意，盖名同而用异焉。”忠曰：“‘如意之制，心之表也，如此方篆书心字。止此’此义不通印度焉。又曰‘文殊岂欲搔痒也？止此’是亦不然。世尊尚示有圊便疾病，既同凡受五蕴色身，何无复背痒耶？余窃谓凡佛菩萨所执器物，动有所表。盖说法到人疑处，令彼能通晓，犹如爪杖搔痒处痛快，故执此表其相。若复依此义，则文殊虽执，亦何妨焉？”《义楚六帖》云：“《净名经义抄》云：‘牛呞罗汉说法时，以有口病，恐大众生轻，龙现爪以遮口，因作如意犹象龙爪。’”云：“南岳造金字《般若》，命师代讲，唯三三昧及三观智用以咨审，余悉自裁。南岳手持如意，临席赞之曰：‘可谓法付法臣，法王无事。’”又云：“师有疾，口授遗书，略云：‘莲华香炉、犀角如意，是王所施，今以仰别，愿德香远闻，长保如意也。’”《释氏资鑒》云：“周建德三年五月，武帝邕惑于道士张宾等妖言，恶黑衣之谶，乃欲偏废释教。命沙门、道士，辨其优劣，且云：‘长留短废云云。’襄城公何妥自行如意，座首少林寺行禅师发愤而起，诸僧止曰：‘师为佛法大海，众咸仰知，可令末座对扬。’共推如意付智炫，安详而起，徐升论座，坐定执如意，折张宾理屈。”详如彼。忠曰：“论议执如意，可以证焉。”云：“如意，吴时，秣陵有掘得铜匣，开之，得白玉如意，执处皆刻螭彪蝇蝉等形。胡综谓秦始皇东游，埋宝以当王气，则此也。盖如意之始，非周之旧，当战国事尔。”《事物初略》云：“胡综别传曰：时有掘地得铜匣，长二尺七寸，开之，得白玉如意，所执处皆刻螭蝉等形。时人莫知其由，吴大帝以综多识，乃问之，答云：昔秦始皇东游，以金陵有王者气，乃凿诸山岗起处埋宝物，以当王者之气。此抑是乎？则是如意始于战国。”顾元庆《十友图赞》：“如意为直友，曰右如意，炼铁为之。长二尺有奇，上有银错，或隐或见，识者知其宣和旧物，平时以刚直自持，山房呼为直友。”
        </desc>
    </Doc>
    <Doc>
        <title>入骨</title>
        <desc>忠曰：“盖僧曰入塔，居家类曰入骨。”云：“三日已前，可怜甘贽到南泉；五日已后，堪笑卢公连夜走。正今日，赤骨律，四顾寥寥谁委悉？流水绕孤村，白云抱幽石。”</desc>
    </Doc>
    <Doc>
        <title>入龛</title>
        <desc>
            云：“维那领小师炷香，请首座入龛佛事，安排寝堂，置龛炉烛几筵供养。”又见〈浴亡〉处。云：“入龛之法，须预备麻骨篾等类，置叠亡僧两腋之下，次用干柴四面挨排定当，然后掩龛，用长条合缝，公界印押，封闭龛门。龛前立位牌一座，书云新圆寂某上座觉灵。”忠曰：“麻骨、干柴等，拟便火化也。又有儒家入椁之法，或可用全身入塔乎。”云：“椁外四围上下，一切实以炭末，须厚七八寸许，避湿气，免水患，截树根。椁里用石灰，又以筛过细沙相杂，灰与沙相乳入，其坚如石。”《圆悟勤禅师录》有为智海法真和尚入龛佛事。
        </desc>
    </Doc>
    <Doc>
        <title>入寮茶</title>
        <desc>忠曰：“新入众寮，为众点茶也。”云：“新挂搭人入寮后，照例纳陪寮钱若干，候寮元轮排当在何日挂点茶牌报众云云。候点入寮茶毕，寮元逐日依戒具名点戒腊茶。”</desc>
    </Doc>
    <Doc>
        <title>入寮资次牌</title>
        <desc>见〈经柜图〉处。旧说曰：“入寮资次义未详。”</desc>
    </Doc>
    <Doc>
        <title>入门欢</title>
        <desc>
            《大鑒清规》云：“一代住持入祖堂新安位牌，则前历代诸住持皆相迎接，问讯欢喜。住持之小师当为本师修设历代供养点心肴馔，作入门欢。若独设一位，新入住持自飨，令历代住持空坐，看别人受供，是何道理？两无面目。”忠曰：“或作劝勉之劝，非也。又有作款者，款曲也。”云：“入门款，无改换，芝峰一一从公断。事涉春缘，何妨花判。”
        </desc>
    </Doc>
    <Doc>
        <title>入牌小师班位</title>
        <desc>
            前住入祖堂，小师居浴司班右边，出位烧香问讯，向住持请安牌佛事。云：“小师亲度牌于侍者，小师在浴主后立。法语毕，侍者接牌度于都寺。”《清拙小清规》云：“入祖堂，孝子僧从头首之末进炉前问讯烧香了，向长老请佛事。”
        </desc>
    </Doc>
    <Doc>
        <title>入牌祖堂</title>
        <desc>
            入祖师牌于某寺祖师堂也。云：“每日三时，上茶汤，集众讽经，俟迎牌位入祖堂则止。或待新住持至，方入祖堂，有佛事。”有存日逆修入牌者。《卧云日件录》云：“无极和尚在世时，入自牌于天龙祖堂。后其孙鹿苑寺东岳攀例，又入自牌于天龙。近时景南、愚极皆有是举矣。”
        </desc>
    </Doc>
    <Doc>
        <title>入室</title>
        <desc>
            旧说曰：“入室者，师家勘验罢参的学者见解深浅，教其无底滞矣。”云：“入室者，乃师家勘辨学子，策其未至，捣其虚亢，攻其偏重。如烹金炉，铅汞不存；玉人治玉，碔砆尽废。不拘昏晓，不择处所，无时而行之。故昔时衲子小香合常随身，但闻三下鼓鸣，即趋入室。今时以三八入室者，备故事也。”又云：“粥罢下堂，客头即缓击鼓三下，住持至达磨前炷香，同侍者三拜，入据室坐。侍者问讯，班左立；行者问讯，班右立。头首领众，达磨前各炷香三拜，联接而至室前。后至者依次炷香展拜，接排而立，次第相趱，不许搀先乱序。侍者烧香问讯，出外揖首座入，入先左足，仍以左手上香，进前问讯，至禅椅右侧立，听举话，或下语，或不下语，随意。过禅椅左，问讯退步，触礼一拜，举左足出，揖次人入。一出一入，相向问讯，联接不绝。”又〈告香〉云：“古法未预告香，不许入室。”云章曰：“凡有入室，侍者以竹篦度与住持云：‘请入室。’是即天童如净和尚之规也。”云：“或分廊，或分寮，或隔日，或排日，或早或晚，各逐住持人建立。入室时到，侍者令行者装香，当面设拜席有处不拜，更不展席。竟，咨稟住持人。如有指挥入室，则挂入室牌，或打鼓，或打板，或敲入室牌，警集大众。住持人坐，侍者方丈外东边叉手立，如众稍集排立定，或一行面东，或两行相对。侍者入方丈，当面问讯，转身禅椅东边香台后面南立，先问讯，左手上香，问讯讫，当面问讯出，于大众前问讯，请入室，侍者归寮。“入室人略转身问讯，大众依次第叉手而进，不得搀前，令众动念。于方丈门右边入，先举左足，当面问讯讫，转身叉手禅椅西南角问讯而立。又，先问讯，然后吐露消息，不得语话多时，亦不得说世谛閑语，久滞大众。吐露竟，问讯退，当面礼拜，有处一拜，有处三拜，有处大展，有处触礼。面东转身叉手从左边出，先举左足，所以避后来之人，免有沖撞。出方丈外，望住持人问讯乃去，大众前又问讯而出。或作两行入室，入门便分两向，东西次第送进。有处或举话，或通话，或请益，各分一时，不许相杂；有处混而为之。“大众入室竟，侍者入室，仍卷席而退。入室礼，合烧香，烧香之法：初入方丈，当面问讯讫，转身叉手于香台南立，向住持人问讯，右手上香，当面问讯，禅椅角立。今以滞时妨众，故不烧香。有处门外设席，一拜而退，亦恐妨众也。入室人常令衣服完净，无带垢腻，及令威仪齐整，举止安详，以表敬重人之意也。晓谕侍者，非紧急人客、要切事务，于入室时，不得通报，仍令行者不得出声说话，敲磕喧众。”《校定清规》云：“入室之法，或三八日，或不定时节，鸣鼓三下集众。侍者预令行者挂牌，住持于方丈内坐。侍者于室外东边列一行立，仍于室门限外设席，众人烧香，大展三拜，不问戒腊，雁行而立于室外西边。如头首、知事插入，不妨余人搀行，令人动念。俟排稍定，侍者入室内，住持前问讯了，烧香；复当面问讯，出室外，对入室上首人问讯。揖入，当先举左足，叉手进，住持前问讯，转身于禅倚角西南叉手而立。住持举话下语毕，复正面问讯，叉手从东边出，亦先举左足，出门外席内，触礼一拜而退。据清规所载，入室例合烧香。烧香之法：初入方丈，当面问讯，转身叉手于香倚南面向住持问讯，右手上香，却当面问讯，方过禅倚西南角听举话。今以滞时妨众，故不烧香。就门外设席，一拜而退，亦恐妨众。或行古法烧香，亦在住持意。当于寝堂中，或挂达磨顶相，设香烛供养，其住持当展拜了，方归室中坐。侍者随住持后拜，入室弟子次第于像前烧香一炷，设三拜，如前雁行而立，次第入室。”云：“开大炉韛，煅炼方来，真正举扬，克尽厥责，晓昏不拘时也。近代三八，聊应故事，渐寂无闻，可不痛心耶？”又云：“按大慧、竹庵、云门议集，入室罢，住持复出，达磨前炷香，大展九拜，仰遵遗教，俯谢证明，令法久住。”《禅林宝训》云：“万庵曰：‘古人入室，先令挂牌，各人为生死事大，踊跃来求决择。多见近时，无问老病，尽令求纳降款。有麝自然香，安用公界驱之？因此妄生节目，宾主不安，主法者当思之。’”已下略录上古言入室者，恐非用今入室规者。云：“命入室上首智巖付嘱法印，令以次传授。”又〈百丈海禅师章〉云：“属大寂阐化南康，乃倾心依附，与西堂智藏、南泉普愿同号入室。”又〈禅门规式〉云：“除入室请益，任学者勤怠，或上或下，不拘常準。”云：“在灵泉，入室，灵泉问云：‘你从什么处来？’师云：‘僧堂里来。’泉云：‘你为什么不筑着露柱？’师于言下省悟。”《松源岳禅师录》云：“上堂，举：‘马大师入室罢，西堂、百丈、南泉随侍玩月。’”已下略录规矩入室者。题注云：“来书勉夏中为僧入室。”《癡绝沖禅师雪峰录》云：“上堂，举：‘善侍者在大愚芝入室次，大愚趯出一只履，善侍者退身而立云云。’”云：“师槌拂之下，常三百人，而宿户外者，又百余许，求入室就学，师难之。”云：“迁住大沩，众二千指，无所约束，人人自律。唯粥罢，受门弟子问道，谓之入室。斋罢，必会大众茶。诸方才月一再，而喆讲之无虚日。”大慧礼侍者断七普说云：“有时入室了，却上方丈见老和尚，同在火炉头坐，老和尚曰：‘或有个禅和子得似老僧，你又如何支遣？’老汉曰：‘何幸如之！正如东坡说，作刽子得一个肥汉剐。我却倒与老和尚入室，被我拶得上壁。’老和尚呵呵大笑。思量遮老和尚，粉骨碎身亦未能报得。”老和尚，圆悟也。老汉，大慧自言。又大慧为苏宜人普说云：“马祖、百丈已前无入室之说，要识真个入室么？寻常钟鸣鼓响，鹊噪鸦鸣，尽是宣扬第一义谛。”《大慧武库》云：“师云：‘今时一般宗师为人，入室三五遍，辨白他不出，却教他说悟处。更问你见处如何，学人云：某见处说不得。却云：你说不得，我如何见得你去？若恁么地，如何为人？不见泉大道到慈明，明云：片云生谷口，游人何处来？泉云：夜来何处火，烧出古人坟？明云：未在，更道。泉便作虎声，明便打一坐具；泉推明向禅床上，明却作虎声。泉云：我见八十四人善知识，惟师继得临济宗风。看他恁么问答数句子，那里便是见他处，须是如此始得。’”《隐元琦和尚录》有入室，每人为垂一语勘捡，其中有居士二人，侍者亦进。已下略录入室之后，行普说者。《破庵先禅师录》云：“径山西堂寮入室罢，众请就座普说。”《雪巖钦禅师录》有入室后普说。《大休念禅师寿福录》有相模守殿府中入室升座。永平元禅师曰：“如净和尚入室已前行普说。”已下略录日本国行入室者。荣西《兴禅护国论》云：“入室，谓遇和尚閑暇之日建立之，此宗一大事也。”《圣一国师年谱》云：“后宇多天皇建治元年乙亥，师七十四岁。九月，藤丞相实经洎其子家经，率诸官从入山请师上堂，且复行入室礼。”〈约翁俭和尚塔铭序〉云：“上躬入山，请师为众入室，御龙床于筹室之左，顾谓侍臣曰：‘此丛林盛典也，朕深敬悦。’”师时住南禅。上，后醍醐天皇也。《大休念禅师寿福录》：“相模守府中入室。”见前。又法光寺百日升座云：“法光寺殿休沐之暇，会诸山知识茶话，命僧入室下语，激扬宗旨，要使未信宗乘者，知有自己一段大事因缘。”义堂《日工集》云：“府君问：‘古人入室仪式如何？’余答曰：‘日本，则吾先师住天龙时，有入室之仪，近来不闻行之。’”入室有每三日行之者。云：“死心和尚云：‘丛林小参，谓之家训。’莫是谈玄说妙，举古明今，五日上堂，三朝入室么？错。莫是行须缓步，语要低声，严净律仪，精持戒行么？错。”入室有隔日行之者。云：“柏山小小丛林，安居九十日，五日不升堂，隔日不入室。”日本入室，不妨人观听，中华亦有例。《东坡外纪》云：“师民瞻诗注云：佛印禅师，法名了元，饶州人，公久与之游。时住持润州金山寺，公赴杭过润，为留数月。一日，值师挂牌与弟子入室，公便服入方丈见之。师云：‘内翰何来？此间无坐处。’公戏云：‘暂借和尚四大，用作禅床。’师曰：‘山僧有一转语，内翰言下即答，当从所请；如稍涉拟议，所系玉带，愿留以镇山门。’公许之，便解玉带置几上。师云：‘山僧四大本无，五蕴非有，内翰欲于何处坐？’公拟议，未即答。师急呼侍者云：‘收此玉带，永镇山门。’公笑而与之，师遂取衲裙相报。因有二绝，公次韵答之。”其诗今略之，又见《东坡诗集》。《祖庭事苑》云：“入室参问，祖师传云：‘五祖大师至夜密令侍者于碓坊召卢行者入室，遂传衣法。’又《法华》云：‘着如来衣，入如来室。’《阿含经》云：‘佛告苾刍：吾欲两月宴坐，汝等不须参问，唯除送食及洒地时可至。’于此应知佛祖当时有入室参问之仪也。”旧说曰：“大慧谓：‘马祖、百丈已前无入室之说。止此’可知《事苑》所援，可证入室文字耳，其实非今之所谓入室也。”
        </desc>
    </Doc>
    <Doc>
        <title>入室牌</title>
        <desc>云：“遇开堂时，粥前侍者令客头行者僧堂前、诸寮挂入室牌。”</desc>
    </Doc>
    <Doc>
        <title>入室图</title>
        <desc>入室，见〈垂说类〉。其规详《敕修清规》。忠曰：“解《敕修》者，造图多谬。余今依旧图改正。”入室图</desc>
    </Doc>
    <Doc>
        <title>入塔</title>
        <desc>见〈起骨〉处。</desc>
    </Doc>
    <Doc>
        <title>入堂钟</title>
        <desc>
            忠曰：“堂者，僧堂也。斋时大众入僧堂时，鸣大钟十八下，谓之入堂钟。一说十八钟。住持入堂，如下文。”云：“粥时，开静已后；斋时，三鼓已前，先于食位就坐。斋时，三鼓之后，鸣大钟者报斋时也。城隍先斋钟，山林先三鼓。此时若面壁打坐者，须转身正面而坐。若在堂外者，即须息务洗手令净，具威仪赴堂。次鸣板三会，大众一时入堂。”已下详说入堂法，恐繁不录。云：“大钟，斋粥过堂十八下。”《萨婆多毗尼毗婆沙》云：“若僧祗食时，应作四种相：一、打揵椎；二、吹贝；三、打鼓；四、唱令，令界内闻知。此四种相必使有常限，不得或时打揵椎，或复打鼓，或复吹贝，令事相乱，无有定则，不成僧法。若不作四相而食僧祗食者，不清净，名为盗食。”忠曰：“今鸣钟入僧堂而食，出于佛制。”
        </desc>
    </Doc>
    <Doc>
        <title>入浴</title>
        <desc>
            云：“鸣鼓第一通，僧众入浴；第二通，末头首入浴；第三通，行者入浴，此时住持方入，以屏风遮隔而浴；第四通，人力入浴，监作行者、知事居末浴。”《日用清规》云：“如遇入浴，浴具携右手，入下间门阃内问讯，归空处，挹左右人云云。具如彼说。或有疮，或洗灸疮，或使疥药，宜随后入浴。”《寄归传》云：“须饑时浴。”详〈〉处。云：“因侍者请浴，师曰：‘既不洗尘，亦不洗体，汝作么生？’者曰：‘和尚先去，某甲将皂角来。’师呵呵大笑。”《传灯》、《联灯》不收。
        </desc>
    </Doc>
    <Doc>
        <title>入浴资次简板</title>
        <desc>云：“其入浴资次，当刊揭浴室外。”解者曰：“资次者，第一通僧众，第二通头首，第三通行者，第四通人力、监作行者、知事等。如此书镌板，挂浴室外也。”</desc>
    </Doc>
    <Doc>
        <title>入院</title>
        <desc>出世入某院也。云：“古人腰包顶笠，到山门首，下笠入门，炷香，有法语。就僧堂前解包，屏处濯足，取衣披搭，入堂炷香云云。”具如彼。</desc>
    </Doc>
    <Doc>
        <title>入院侍者</title>
        <desc>《南堂欲禅师行道记》云：“皇庆初，佛性被上旨，复居开元，四众推师为入院侍者。”</desc>
    </Doc>
    <Doc>
        <title>撒骨</title>
        <desc>忠曰：“盖入骨撒土也。”《北涧简禅师录》有陆氏孺人撒骨佛事。</desc>
    </Doc>
    <Doc>
        <title>撒土</title>
        <desc>
            旧说曰：“撒土者，全身入塔行之。或曰盆内铺纸，盛土呈之，佛事人接之，作撒土势；或曰以米、钱、土三物，撒之地上，即是入塔佛事也；或曰古者有执锹子行之者。吁！唐土固不可有之，可笑！”云：“候掩圹一切毕备，然后请撒土佛事，迎真回寝堂供养。”
        </desc>
    </Doc>
    <Doc>
        <title>三八日</title>
        <desc>
            古以每旬三八日念诵，乃一月有六日；今以上八、中八、下八为三八，乃一月有三个八日也。故云：“圣节内遇八，佛殿念诵。”又见〈〉。云：“古规初三、十三、廿三、初八、十八、廿八，今止行初八、十八、廿八。”盖上八、中八念诵，祝祷帝道昌，法轮转等；下八念诵，令众观无常。其意见。云：“节内遇三八日，佛殿念诵。”荣西《兴禅护国论》云：“念诵，谓每月初三、十三、廿三、初八、十八、廿八六个日，有仪式，念十佛名，奉祝皇风远扇，帝道久润，佛法永弘，利生广大，兼报一草一叶施主恩矣。”三八日入室，云：“今时以三八入室者，备故事也。”三八普说，西禅舜禅师上堂云：“五日一参，三八普说。”详〈〉。
        </desc>
    </Doc>
    <Doc>
        <title>三拜</title>
        <desc>
            云：“出班上香，乃至大众同展三拜。”云：“命门人曰：‘汝等盍各言乎？’乃至二祖出礼三拜，依位而立。师云：‘汝得吾髓。’”《释氏要览》云：“俗中两拜者，盖法阴阳也。今释氏以三拜者，盖表三业归敬也。《智论》云：‘内式礼拜，大约身口业也。’佛法以心为本，以身口为末，故三拜为礼数。”《南海寄归传》云：“凡礼拜者，意在敬上，自卑之仪也。欲致敬时，及有请白，先整法衣，乃至足跟双竖，脊项平直，十指布地，方始叩头。然其膝下迥无衣物，复还合掌，复还叩地，殷勤致敬，如是至三必也。寻常一礼便罢，中间更无起义。西国见为三拜，人皆怪之。乃至如经律云‘来至佛所，礼佛双足，在一边坐’，不云敷坐具，礼三拜，在一边立。”云：“当佛礼三拜，运想请十方现在诸佛、诸大菩萨等。”又云：“面北礼佛三拜。”又《法苑珠林》引《西国寺图》云：“行至佛所，礼三拜竟，围绕三匝，呗赞三契。礼佛既已，方至僧房房外一拜，然后入见上座，次第至下，各设三拜，僧多一拜。”忠曰：“若据此说，则天竺非无三拜法。”外典亦有三拜。《国语》云：“蔡声子曰：‘子尚良食，吾归子。’湫举降三拜，纳其乘马。”注：拜，善言也。夷俗亦有三拜法。云：“阇婆国王，椎髻，戴金铃，衣锦袍，蹑革履，坐方床。官吏日谒，三拜而退。”
        </desc>
    </Doc>
    <Doc>
        <title>三宝印</title>
        <desc>
            镌佛法僧宝四篆字，故名三宝印。忠曰：“道场疏使三宝印，其法：初南瞻部洲行使三：一正、一斜、一正。第二行使一正，第三行使一正，自下每至纸接处，使一正，接处必有疏文一行。至尾三宝证明行使一正，次诸天洞鑒行使一正，次年月日行使三：一正、一斜、一正，可漏亦使三。同疏中，法皆穷行上位使。”已下系庄严具
        </desc>
    </Doc>
    <Doc>
        <title>三长斋月</title>
        <desc>
            即善月也。斋义，见〈〉处。《释氏要览》云：“三长月，《不空罥索经》云：‘诸佛神通之月。’《智论》云：‘天帝释以大宝镜从正月照南郯部洲，二月照西洲，至五、九月皆照南洲，察人善恶，故南洲人多于此月素食修善。故经云年三长斋也。’又一说：北方毗沙门天王巡察四洲善恶，正月至南洲，亦如镜照，至五、九月皆察南洲故。”忠曰：“《智度论》无帝释照镜之文，《智论》但有六斋日说而已，见《六斋日〉处。《要览》妄引。”中云：“于六斋日，年三长斋月，作杀生、劫盗、破斋、犯戒者，犯轻垢罪。”《梵网传奥疏》云：“三长斋月者，《智论》说：‘天帝以大宝镜，共诸天众，从正月一日照南洲，善恶具录。如是二月东，三月北，四月西，五月还至此，九月亦然。’”《梵网明旷疏》云：“年三长月者，正月是众生现生之初，五月是兴盛之中，九月是敛藏之始。”忠曰：“《释门正统》举二说，正是用传奥、明旷疏耳。又明旷义，正依《提谓经》意。次下引。又通《月令》义，见于后引《鼠璞》中。敛藏，《疏》作欲藏，写讹也。”《梵网私记》云：“年三长斋者，正月初半、五月上半、九月初半并是也。”《补忘钞》云：既云初半，乃知白月也。《法苑珠林》亦云从一日至十五日。《资持记》云：“年三者，正、五、九月。冥界业镜，轮照南洲，若有善恶，镜中悉现。”注：或云：“天王巡狩四天下，此三月对南洲。”又云：“此三月，恶鬼得势之时，故令修善。”《法苑珠林》云：“《提谓经》云：‘提谓长者白佛言：世尊！岁三斋皆有所因，何以正用正月、五月、九月，六日斋用月八日、十四日、十五日、二十三日、二十九日、三十日？佛言：正月者，少阳用事，万神代位，阴阳交精，万物萌生，道气养之，故使太子正月一日持斋，寂然行道，以助和气，长养万物，故使竟十五日。五月者，太阳用事，万物代位，草木萌类，生毕百物，怀妊未成，成者未寿，皆依道气，故持五月一日斋，竟十五日，以助道气，成长万物。九月者，少阴用事，乾坤改位，万物毕终，衰落无牢，众生蛰藏，神气归本，因道自宁，故持九月一日斋，竟十五日。春者万物生，夏者万物长，冬者万物藏，依道生没，天地有大禁，故使弟子乐善者，避禁持斋，救神故尔。“‘长者提谓白佛言：三长斋，何以正月一日至十五日？复言：如何名禁？佛言：四时交代，阴阳易位，岁终三覆以校，一月六奏，三界皓皓，五处录籍，众生行异，五官典领，校定罪福行之高下，品格万途。诸天帝释、太子使者、日月鬼神、地狱阎罗、百万神众等，俱用正月一日、五月一日、九月一日，四布案行帝王、臣民、八夷、飞鸟、走兽、鬼龙行之善恶，知与四天王，月八日、十五日、尽三十日所奏同，无不均天下，使无枉错。覆校三界众生罪福多少，所属福多者，即生天上，即敕四镇、五官、大王、司命，增寿益算，下阎罗王，摄五官除罪名，定福禄故，使持是三长斋。“‘是故三覆八校者，八王日是也，亦是天帝释、辅镇五官、四王、地狱王、阿须伦、诸天，案行比校，定生注死，增减罪福多少，有道意无道意，大意小意，开解不开解，出家不出家，案比口数，皆用八王日。何等八王日？谓立春、春分、立夏、夏至、立秋、秋分、立冬、冬至，是谓八王日。天地诸神，阴阳交代，故名八王日。月八日、十四日、十五日、二十三日、二十九日、三十日，皆是天地用事之日，上下弦望朔晦，皆录命上计之日。故使于此日自守持斋以还，自校使不犯禁，自致生善处。’”已下录三斋月断刑屠。云：“开皇三年，降敕旨云：‘好生恶杀，王政之本。佛道垂教，善业可凭。稟气含灵，唯命为重。宜劝励天下，同心救护。其京城及诸州官立寺之所，每年正月、五月、九月，恒起八日至十五日，当寺行道，其行道之日，远近民庶，凡是有生之类，悉不得杀。’”陆游《老学庵笔记》云：“唐高祖实录，武德二年正月甲子，下诏曰：‘释典微妙，净业始于慈悲；道教沖虚，至德去其残暴。况乎四时之禁，毋伐麛卵；三驱之礼，不敢顺从。盖欲敦崇仁惠，蕃衍庶物，立政经邦，咸率斯道。朕祇膺灵命，抚遂群生，言念亭育，无忘鑒昧。殷帝去网，庶踵前修；齐王舍牛，实符本志。自今每年正月、五月、九月、十直日，并不得行刑，所在公私，宜断屠杀。’此三长月断屠杀之始也。唐士大夫，如白居易辈，盖有遇此三斋月，杜门谢客，专延缁流作佛事者。今法至此月亦减去食芋钱，盖其遗制。”《事物纪原》云：“断屠，《唐刑法志》曰：‘武德二年诏：断屠日，不行刑。’《会要》曰：‘武德二年正月二十四日诏：自今后，每年正月、五月、九月及每月十斋日并断屠。’按此，则是断屠之制起于唐高祖也。杜佑集历代沿革事为《通典》，前此无文，而首载武后圣历二年事，验此可知也。宋朝因之，临时限日云。”忠曰：“十斋日者，《佛祖统纪》云：《十斋经》于六斋日加月旦、十八、二十四、二十八，四日也。今国律令诸州十直日不得行刑，正据此义。”忠曰：“《老学笔记》、《事物纪原》并以唐高祖武德为善月断屠之始制，盖在唐此可为始焉。若远论之，隋文帝开皇为正、五、九月断屠之始，见《三宝记》，《敕修清规》依之。见〈善月〉处。”宋许观《东斋纪事》云：“高承《事物纪原》、《唐刑法志》：‘武德二年诏：断屠日，不行刑。’《会要》曰：‘武德二年正月二十四日诏：自今以后，每年正月、五月、九月及每月十斋日并断屠。’按此，则断屠之始，起于唐高祖也。承所纪，非也。隋高祖仁寿三年诏：六月十三日是朕生日，宜令海内为武皇帝、后断屠。则此制隋已有之，不始于唐已。”忠曰：“《东斋》总论断屠，言不始于唐，是也；其言始于隋仁寿，犹未是也。若论天子生日断屠，则以隋仁寿为始，若论正、五、九月断屠，以隋开皇为始。凡儒氏不得《历代三宝记》说，往往失考。”《询刍录》阙撰人名。云：“新官到任，多忌正、五、九三月，不知所谓，唐以此三月断屠宰。节度使上任，必有大宴，宰割遍及下人，缘禁不便事，故于此三月不上任，非不利也。今无斋禁而亦不用，岂非因袭之弊哉？”宋戴埴《鼠璞》云：“今俗人食三长月素，按释氏《智论》：‘天帝释以大宝镜照四大神州，每月一移，察人善恶，正、五、九月照南赡部洲。’唐人于此三月不行死刑，曰三长月，节镇因戒屠宰不上官，是以天帝释为可欺也，妄诞可笑。然《月令》，于孟春言，无伤胎卵，毋聚大众，不可称兵；于仲夏言，君子斋戒，必掩身毋躁，薄滋味，节嗜欲，静事毋刑；于季秋言，命众百官，无不务内，以会天地之藏，无有宣出，岂时令当然耶？”忠曰：“如埴言，实十二月只三月戒屠宰，而余九月否，则为欺天帝。汝若然，当全十二月禁屠杀，奉戒善，有何不可耶？若言不能之，则且帝释亲临三月，奉杀禁，犹优都无戒矣。譬如世人间居汰傲，若君父来视，则改容示恭焉。”《瑯邪代醉编》云：“正、五、九月不上官，戴埴云：‘释氏《智论》：天帝释以宝镜照四大神洲，每月一移，察人善恶，此三月照南赡部州。唐人以此不行死刑，曰三长月，节镇因戒屠宰不上官，后世因之。’欧阳永叔治平丁未三月出知亳州，陛辞乞便道过颖，许之。公与曾舍人书云：‘在颖无所营为，所以少留者，盖避五月上官尔。’此老未能免俗，亦可笑也。王元美曰：宋人以是三月食素、诵经，已可笑矣，今人不断屠宰，但不上任，尤为无谓。或曰：宋朝火德，火生于寅，旺于午，墓于戌，此三月谓之灾月。官员例减禄料无羊，故又谓无羊之月，众皆避之似胜。但长生帝旺，禄命家所喜，何以谓灾？至胡太仆汝嘉谓火君象，臣下宜避，尤无谓。”《容斋随笔》云：“释氏以正、五、九月为三长月，故奉佛者皆茹素。其说云天帝释以大宝镜轮照四天下，寅、午、戌月，王临南赡部洲，故当食素以徼福，官司谓之断月。故受驿券，有所谓羊肉者则不支，俗谓之恶月，士大夫赴官者辄避之。或人以谓：唐日，藩镇莅事，必大享军，屠杀羊豕至多，故不欲以其月上事，今之他官不当尔也。然此说亦无所经见。予读，穆帝纳后欲用九月，九月是忌月。《北齐书》云：‘高洋谋篡魏，其臣宋景业言：宜以仲夏受禅。或曰：五月不可入官，犯之，终于其位。景业曰：王为天子，无复下期，岂得不终于其位乎？’乃知此忌相承由来已久，竟不能晓其义及出何经典也。”《野客丛书》云：“《随笔》云：‘《齐书》：高洋谋篡魏，其臣宋景业言：宜以仲夏受禅。或曰：五月不可入官，犯之，不终于其位。景业曰：王为天下，无复下期，岂得不终其位？乃知此忌相承已久，不晓其义。’仆观前汉张敝为山阳太守，奏曰：臣以地节三年五月视事。其言如是，则知前汉之俗，未尝忌五月也。然张敝在山阳监护骄贺，其责甚难，卒以无事，其后征为胶东相，亦不闻有兇横之说。又观后汉朔方太守碑云：延嘉四年九月乙酉，诏书迁衙，令五月、正月到官。乃知拘忌之说起于两汉之后。然又观《独狐及集》，有为舒州到任表曰：九月到州讫。乃知唐人亦有不忌九月者，因考诸州唐人题名，见不避正、五、九处亦多。”
        </desc>
    </Doc>
    <Doc>
        <title>三纲</title>
        <desc>
            有数说：一、《僧史略》为寺主、上座、维那；二、《名义集》为上座、维那、典座；又旧说为寺主、知事、维那。《僧史略》云：“寺之设也，三纲立焉。若网罟之巨纲，提之则正，故曰也。”《求法高僧传》云：“那烂陀寺，但以最老上座而为尊主，不论其德。诸有门钥，每宵封印，将付上座，更无别置寺主、维那。但造寺之人，名为寺主，梵云毗诃罗莎弭。若作番直，典掌寺门及和僧白事者，名毗诃罗波罗，译为护寺。若鸣犍稚及监食者，名为羯磨陀那，译为授事。言维那者，略也。众僧有事，集众平章，令其护寺，巡行告白一一人前，皆须合掌各伸其事。若一人不许，则事不得成，全无众前打槌秉白之法。若见不许，以理喻之，未有挟强便加压伏。”《翻译名义集》云：“《音义指归》云：僧如网，假有德之人为纲绳也。隋智琳，润州刺史李海游命琳为断事纲维。尔后寺立三纲：上座、维那、典座也。”
        </desc>
    </Doc>
    <Doc>
        <title>三界万灵牌</title>
        <desc>牌云：三界万灵、十方至圣、六亲眷属、七世父母云：“祝献三界万灵、十方至圣。”古德曰：“或谓先万灵，后至圣，倒语，非也，有深义在。”</desc>
    </Doc>
    <Doc>
        <title>三门</title>
        <desc>
            山门之制，排列门有三，故亦称三门。云：“堂司备榜，张三门之右。”《日用清规》云：“药石罢，出寮不得出三门。”云：“一日，有天使问：‘三门俱开，从那门而入？’师唤：‘尚书！’天使应诺。师云：‘从信门入。’”，天使为吴尚书。，陆希声相公机语与此因缘相类。《释氏要览》云：“凡寺院有开三门者，只有一门，亦呼为三门者，何也？《佛地论》云：‘大宫殿，三解脱门为所入处。’大宫殿，喻法空、涅槃也；三解脱门，空门、无相门、无作门。今寺院是持戒修道，求至涅槃人居之，故由三门入也。”《罗湖野录》云：“死心禅师，以大观元年丁亥九月从洪帅李景直之命住黄龙山。明年，揭榜于门曰：‘仰门头行者，宾客到来，划时报覆；即不得容纵浮浪小辈到此赌博；常切扫洒精洁。凡置三门者，何也？即空、无相、无作三解脱门。今欲登菩提场，必由此门而入。然高低普应，遐迩同归，其来入斯门者，先空自心；自心不空，且在门外。戊子九月十八日，死心叟白。’”云：“三解脱门，则僧伽智华作之。止此”即谓三门也。三门阁上必设十六罗汉像，中安宝冠释迦，以月盖长者、善财童子为挟侍。释迦或为观音。又有妥五百罗汉者。《释氏资鑒》云：“宋元丰元年，天尝久旱，帝禁中斋祷甚力。一夕，梦有僧乘马驰空中，口吐云雾。既觉，而雨大作。翌日，遣中贵道梦中所见，物色相国寺三门五百罗汉中，至十三尊略仿佛，即迎入内观之，正帝所梦也。”
        </desc>
    </Doc>
    <Doc>
        <title>三默堂</title>
        <desc>
            相传浴室、僧堂、西净不许语笑，故此总曰三默堂。又见〈浴室〉、〈西净〉等处。《供养次第法不可思议疏》云：“默然者，有三处：一、食时；二、大小便时；三、洗浴时。”忠曰：“浴室默然，《不思议疏》洗浴时。又见《毗奈耶杂事》。〈〉引。僧堂默然，《不思议疏》食时是也。西净默然，《不思议疏》大小便时。又见《文殊经》。〈〉处。故三默堂皆有据矣。”
        </desc>
    </Doc>
    <Doc>
        <title>三年忌</title>
        <desc>《叶县省禅师录》：“先师首山念。三周年忌颂云：‘师真似日，三周已毕。遍布乾坤，翘足七日。大展疆风，狐魅屏迹。香茶供养，光漆谁识？’”</desc>
    </Doc>
    <Doc>
        <title>三牌</title>
        <desc>
            三牌，排列于佛殿本尊前。元朝禅剎三牌式云：┌─────┐左│皇后齐年│齐年者，齐等皇帝万岁也├─────┤中│皇帝万岁│├─────┤右│太子千秋│└─────┘建仁寺禅居庵大鑒禅师所建三牌云：┌────────────────────────┐│南方火德火部圣众│├────────────────────────┤│今上皇帝圣寿无疆│├────────────────────────┤│檀那本命福禄寿星│└────────────────────────┘《品字笺》云：“《广韵》：牌，榜也，以张官府之谕言者也。词之长者，列于榜，其短者，则书之牌。即今榜文牌票之谓。”云：“‘如何是净因境？’师云：‘法广殿牌，仁宗亲写。’”
        </desc>
    </Doc>
    <Doc>
        <title>三十佛配日</title>
        <desc>
            五祖师戒禅师所定也。戒，云门宗。云：“每月念佛之图，戒禅师所编。自初一定光佛为首，三十日至释迦世尊，终而复始，犹若贯华，新新不住，念念不停，口诵心思，光明发现，为人天福，此念佛精诚之感验也。”虎关和尚云：“配一月三十日以佛名者，无有本说。但《宝积经》第六十一卷有说佛之日，然与今之三十佛全异也。”忠曰：“捡彼经无文。如三十五佛，第九十卷说，恐言之乎！”《卧云日件录》云：“三十日配佛菩萨名号，未知何人所定。其二十八日，大日如来，一本为大日菩萨，问律宗僧，其答不分明。”忠曰：“瑞溪未知五祖戒所定。大日菩萨恐笔误耳，今本皆作大日如来。”
        </desc>
    </Doc>
    <Doc>
        <title>三时坐禅</title>
        <desc>四时坐禅中，省后夜也。《瑜伽师地论》云：“言初夜者，谓夜四分中，过初一分，是夜初分。言后夜者，谓夜四分中，过后一分，是夜后分。”</desc>
    </Doc>
    <Doc>
        <title>三事衲三衣同</title>
        <desc>
            忠曰：“五条、七条、九条，三种衲也。或为袈裟、钵、拄杖者，杜撰。”：“见色便见心颂，云：‘若是见色便见心，人来问着方难答。更求道理说多般，孤负平生三事衲。’”云：“身着如来三事衣，口中谤佛法僧宝云云。”世尊制但三衣缘。《四分律》云：“尔时，世尊在净处思惟，心自念言：‘诸比丘在道路行，多担衣，有头上戴，有肩上担，有带着腰中，宁可为制衣多少？’时世尊初夜在露地坐，着一衣；至中夜，觉身寒，即着第二衣；至后夜，觉身寒，着第三衣，世尊念：‘畜三衣足。’夜过已，集比丘僧，告如上缘言：‘我听诸比丘畜三衣，不得过畜。’”略钞。忠曰：“律家有粪扫一衣三衣诤论。《资持记》云：‘欲令节俭少欲省事，一衲之外，更无余物。止此’三衣，师曰三衣各一衲，故云一衲亦无相违。《悲华经》云：‘当出家时，即得成就粪扫三衣，常在树下独坐思惟。止此’故粪埽三衣不可复疑。”《缁门警训》载〈大智律师三衣赋〉云：“吾有三衣，古圣真规，粗疏麻苎为其体，兽毛蚕口，害命伤慈，青黑木兰坏其色，五正五间涉俗生讥。其奉持也，如鸟两翼；其敬护也，如身薄皮。信是恒沙诸佛之标帜，贤圣沙门之轨仪，九十六道起信之首，二十五有植福之基。是以坚誓兽王忍死而频加称叹，莲华色女作戏而尽断贪癡。弘誓甚重，至德难思，龙披免金翅之祸，人得息战敌之危。末流浮薄，正教衰迟，竞贸乱朱之服，率遭滥吹之嗤，壮大于贡高我慢，欺压于硕德厖眉，习以成俗，愚不知非。汝当敬遵彝范，仰荷恩慈，时时自庆，步步勿离，潜神乐国兮铢衣自被，垂形忍界兮报服常随。劫石可销，想斯言而不泯；太空有尽，谅此志以难移。”
        </desc>
    </Doc>
    <Doc>
        <title>三条椽</title>
        <desc>
            云：“上堂云云，一一法上一如来，一一尘中一弥勒；若也不知，且向三条椽下六尺单前，快须究取。”《碧巖录》第二十五则评云：“你诸人若见得，与莲花峰庵主同参；其或未然，三条椽下七尺单前，试去参详看。”忠曰：“僧堂之床，每人座位横占可三尺许，乃各各头上之椽有三条，故言三条椽下。”七尺单前，笺于〈〉处。
        </desc>
    </Doc>
    <Doc>
        <title>三下板</title>
        <desc>
            《禅苑清规》云：“斋时，三下已前，先于食位就坐，及打三下，即起身下钵。”又云：“斋前闻三下板鸣者，众僧下钵也。”云章称此三下板为长板。其说曰：“每下令其击声长缓，盖欲有少时刻使众迟速齐一，故云长板。”忠曰：“早粥，本长击三通下钵，《禅苑》。后讹木鱼后三下叠叠下钵。余窃推其转谬源，如斋时，则单三下板下钵，是即三下板下钵也，终以三下名，讹为三下叠叠之三下，至此下钵欤。”云：“师上堂，闻三下板声，大众始集。师因示一偈曰：‘妙哉三下板，诸德尽来参。既善分时节，今吾不再三。’”《联灯》作知时节。忠曰：“上堂者，食时上僧堂也。凡板打三下者，皆当称三下板，然特名斋时者，为三下板矣。”
        </desc>
    </Doc>
    <Doc>
        <title>三巡汤</title>
        <desc>旧说曰：“四节汤名三巡汤。”忠曰：“四节大小座汤皆有三巡问讯，谓揖坐、揖香、揖汤也，故曰三巡汤。”三巡问讯，见〈礼则类〉。</desc>
    </Doc>
    <Doc>
        <title>三巡问讯</title>
        <desc>
            云：“客集，侍者揖，引至住持前问讯，依照牌入位立定。烧香侍者、请客侍者分往特为人前，巡问讯揖坐已，复位并立。烧香侍者进前烧香，仍归位，与请客侍者同时转身，分巡问讯揖香。候鸣板二下，行汤遍，仍巡揖汤毕，烧香侍者进烧光伴香，鸣板一下，收盏；鸣鼓三下，退座。”解者曰：“此揖坐、揖香、揖汤三次问讯，是谓三巡问讯。烧香、请客二侍者各合掌而巡，及至末班，略问讯了，各叉手归位。僧堂汤礼，亦有三巡问讯。见〈〉处。先住持前问讯，次第巡堂如常。”
        </desc>
    </Doc>
    <Doc>
        <title>散忌</title>
        <desc>修忌法事满散也。云：“堂司行者报众，挂诵经牌，当晚讽经并覆来日半斋，各具威仪，散忌讽经。”</desc>
    </Doc>
    <Doc>
        <title>散经</title>
        <desc>
            忠曰：“转大藏或某经毕，修满散佛事也。”云：“奉佛至孝四郎及孝眷等，为先考二郎终七追荐，乃请真如、圣寿二禅众开转大藏经一遍，供僧一千员。斯晨阖郭斋，以用表忏云云。”《应庵华禅师录》：“檀越散藏经请小参云云。”
        </desc>
    </Doc>
    <Doc>
        <title/>
        <desc>
            忠曰：“，，日本俗称野布施。”云：“丧司维那、知客、圣僧侍者，。”忠曰：“布施之目，六度之随一。布者，散也，铺也。然日本丰州民俗以为布帛之布义，凡新丧，则持麻布而施于僧寺，故寺多檀主者，布匹倚叠，可笑！昔唐庄宗为晋王时，擒灭刘守光，命书记王缄草露布。缄不知故事，书之于布，遣人曳之，为议者所笑。止此谬解布字，复有类似矣。”
        </desc>
    </Doc>
    <Doc>
        <title>丧司书记</title>
        <desc>
            凡丧事，山门公界职事外，别请丧司职事，并加“丧司”两字择于公界。如公界职事，称山门书记、见职书记、山门维那、现职维那等。《敕修清规》云：“议请丧司职事：书记、维那、知客、侍真侍者。”《校定清规》云：“次商议请诸执事人，掌财或二人，丧司维那、书记、知客、侍者即四人。请执事，如寻常请人礼。”
        </desc>
    </Doc>
    <Doc>
        <title>丧司维那</title>
        <desc>见〈丧司书记〉处。</desc>
    </Doc>
    <Doc>
        <title>丧司行者</title>
        <desc>云：“如有亲书遗言，丧司行者贴法堂中间上手幙上。”</desc>
    </Doc>
    <Doc>
        <title>埽地</title>
        <desc>
            《正法念处经》云：“若埽如来塔，命终生意躁天，身香气熏百由旬。”《无垢优婆夷问经》云：“佛告无垢优婆夷言：‘埽佛塔地，得五福报。何等为五？一者自心清净，他人见已，生清净心；二者为他所爱；三者天心欢喜；四者集端正业；五者命终生于善道天中。’”《毗柰耶杂事》云：“世尊在逝多林，见地不净，欲令彼乐福众生于胜田中植净业故，即自执彗欲埽林中。时舍利子、大目乾连、大迦叶波、阿难陀等诸大声闻，见是事已，悉皆执彗共埽园林。时佛世尊及圣弟子遍埽除已，入食堂中就座而坐，佛告诸苾刍：‘凡埽地者，有五胜利。云何为五？一者自心清净；二者令他心净；三者诸天欢喜；四者植端正业；五者命终之后，当生天上。’”《增壹阿含经》云：“佛言：‘埽地之人，有五事不得功德。云何为五？于是埽地之人，不知逆风，不知顺风，复不作聚，复不除粪，然埽地之处复非净洁。是谓，比丘！埽地之人，虽有五事，不成大功德。复次，比丘！埽地之人，成五功德。云何为五？于是埽地之人，知逆风、顺风之理，亦知作聚，亦能除之，不留遗余，极令净好。是谓，比丘！有此五事成大功德。’”《四分律》云：“有五种扫地，不得大福德：不知逆风、顺风，扫地不灭迹，不除粪，不复扫帚本处。有五法得大福德：知逆风、顺风，扫地灭迹，除粪，复扫帚本处。若上座在下风，应语言：‘小避，我欲扫地。’”云：“以此扫地功德，回向法界众生，色尘清净；尘清净故，眼根清净；根清净故，眼识清净。声、香、味、触、法，亦复如是。又愿一世界清净，乃至尽法界、虚空界皆悉清净，同诸如来光严住持圆觉伽蓝清净觉地，永断习气，净秽二边，凡圣垢染，一尘不立。如是愿清净，智亦复清净。”《赵州谂禅师录》云：“刘相公入院，见师埽地，问：‘大善知识为什么却埽尘？’师云：‘从外来。’”《碧巖录》云：“大隋真如和尚，承嗣大安禅师。一日，沩山问云：‘子在此数年，亦不解致个问来看如何。’隋云：‘令某甲问个什么即得？’沩山云：‘子便不会问如何是佛？’隋以手掩沩山口。山云：‘汝已后觅个埽地人也无。’”又见〈〉处。云：“扫地而祭，于其质也。”
        </desc>
    </Doc>
    <Doc>
        <title/>
        <desc>
            僧伽耶之略言也。《僧史略》云：“若单曰僧，则四人以上方得称之。今谓分称为僧，理亦无爽。如万二千五百人为军，或单己一人亦称军也。僧亦同之。”《行事钞》云：“僧者，以和为义。”《资持记》：“僧者，通目七位，一二三人虽不秉众法，亦得名僧。以僧假别成，从因彰号。和者有六：戒、见、利三，名体和；身、口、意三，名相和。”《五分律》云：“僧者，从四人已上。”《毗尼母论》云：“比丘僧者，一二三人不成僧，四人成僧，五人僧、十人僧、二十人僧。”
        </desc>
    </Doc>
    <Doc>
        <title>僧录</title>
        <desc>
            僧录者，僧官也，录僧之事。《释氏资鑒》云：“《唐史》：‘唐宪宗元和二年丁亥二月制法师端甫掌内殿法事仪注，录左右街僧事。’僧录自甫而始也。”忠曰：“云：‘姚兴曰：‘凡夫学僧未阶，苦忍安得无过？过而将极，过遂多矣。宜立僧主，以清大望。’因下书曰：‘大法东迁，于今为盛，僧尼已多，应须纲领，宣授远规，以济颓绪。，学优早年，德芳暮齿，可为国内僧主；僧迁法师，禅慧兼修，即为悦众；法钦、慧斌共掌僧录，给车舆、吏力。止此’盖职虽异，正副僧录名既在端甫已前也。”《僧史略》云：“唐文宗开成中，始立左右街僧录。寻其人，即端甫法师也，俗姓赵，德宗召入禁中，与儒道论议，赐紫方袍，令侍太子于东朝。顺宗重之若兄弟，相与卧起，恩礼特深。宪宗数幸其院，待之若宾友，掌内殿法仪，录左街僧事，标表净众一十年，即元和中也。由此观之，僧录之起，自端甫也。甫公，文宗开成中卒。”又云：“伪秦始立僧正，则以法钦、慧斌二人掌僧录也。有唐变态，正乃错诸，录则用矣。盖礼乐自天子出也，时既所高，物无我竞，任使魏统如草，秦正若林，皆归唐录区宇中矣。”日本僧录，第一百主后圆融帝康历二年庚申正月，春屋妙葩赐国师号，任僧录司，此为始也。自义满公、义持公时，住鹿苑院者，任僧录司，以荫凉轩为其副矣，掌五山十剎，出世举荐，武家赐公帖。
        </desc>
    </Doc>
    <Doc>
        <title>僧堂</title>
        <desc>
            云：“所裒学众无多少、无高下，尽入僧堂，依夏次安排。”云：“不得僧堂内聚头说话，不得在僧堂中看经，看册子。”云：“连长榻，敷广座，容数千指，开单钵，必搜梁栋，选柱石，然后可以帡幪震风陵雨。虽然非古也，古之人一生打彻于冢间树下云云。”又〈庆宁僧堂记〉云：“僧堂之作，非古人意。古无拓提，况堂耶？自枯木留香后，天下较奇策胜，翚飞炫耀，床榻囱几惟恐不壮丽，耄耋疾疢，无雾霾风雨暴露之惨。既适既宁，精励胜进，当倍蓰异时冢间树下不三宿者，何反无闻焉？”《兴禅护国论》述宋国二十种胜事中云：“经藏僧堂，庄严如净土。”《雪峰存禅师录》云：“师示众云：‘望州亭与你相见了也，乌石岭与你相见了也，僧堂前与你相见了也。’”《玄沙备禅师广录》云：“我今问你：还见溪水么？还见佛殿么？还见僧堂么？”僧堂名，已着于西竺。《智度论》云：“迦叶结集法藏时，以阿难残结未尽，摈出。阿难入金刚定，破诸烦恼，作大力阿罗汉，即夜到僧堂门，敲门而唤。”禅林有设二僧堂者，又见〈千僧阁〉处。又有设三僧堂者。〈无文印笑翁堪禅师行状〉云：“雪峰僧堂二：曰留香、曰众香。师至，众集如海，更辟妙香处之。”云：“迁保安、江阴、教忠、霅川、何山，云衲四来，三堂皆溢。止此”盖此亦有三僧堂也。僧堂，但在禅剎，而天台宗有效之者。云：“谒东灵钦师，时效禅林，群居僧堂。当元夕，众往观灯，钦师行香，见其危坐床上。”僧堂十六板首钵位图，见〈图牌类〉。东福寺僧堂图《东福清规》云：“外僧堂东边，亦上下间有床，历兵乱，坏却之，故今则亡矣。”《东福清规》云：“后堂床之南床，曰汾洲也。忠按：分手讹作汾洲。知客床，有暂到者，上古有下斋时，行脚僧据此床受斋，故云暂到也。”又云：“住持赴僧堂坐禅者，盖为点捡大众也，故入堂先巡堂一匝，是便捡众之仪也。又专主僧堂者，首座也。住持者，非主僧堂，故僧堂无住持床，唯别设椅子而已。”
        </desc>
    </Doc>
    <Doc>
        <title>僧堂出入板图</title>
        <desc>见〈〉处。</desc>
    </Doc>
    <Doc>
        <title>僧堂图</title>
        <desc>见〈〉处。</desc>
    </Doc>
    <Doc>
        <title>僧堂帐</title>
        <desc>云：“行者于首座前问讯，低声云：‘和尚放参。’乃至打放参钟，展单下帐罢，归寮问讯。”忠曰：“展眠单而下帐帷也。”</desc>
    </Doc>
    <Doc>
        <title>僧堂钟</title>
        <desc>
            忠曰：“僧堂前钟，其制稍小，或单称堂前钟。”云：“堂司行者鸣僧堂钟，大众同送归寮。”又〈法器章〉云：“僧堂钟，凡集众则击之。遇住持每赴众入堂时，鸣七下。斋粥下堂时、放参时、旦望巡堂吃茶下床时，各三下。住持或不赴堂，或在假则不鸣。堂前念诵时，念佛一声，轻鸣一下，末叠一下，堂司主之。”《云门偃禅师录》云：“师在僧堂前问僧：‘这个钟子是什么物作？’无对。师云：‘你问我。’僧便问，师云：‘衲僧作。’代但打钟一下云：‘摩诃般若波罗蜜。’又云：‘众僧堂前。’”
        </desc>
    </Doc>
    <Doc>
        <title>僧童</title>
        <desc>
            即童行也。《劝善书》云：“宋师赞，雍州人，为僧童，年十四，念佛不绝。”云：“蔗苗地不腴，道秀亦何如？童稚无攸往，昏蒙可击虚。今年天大旱，盈科讵庸需？为怜山下水，竟弗知所于。而矧若尔辈，育德少居诸。吾诗有新诫，似示城南符。龙鱼各异志，争取怪豫且？”
        </desc>
    </Doc>
    <Doc>
        <title>僧形文殊</title>
        <desc>
            旧说云：“古东福寺有一维那，适见圣僧像背贴纸，题云‘陈如尊者’，告众云：‘戒腊簿宜改书陈如尊者。’老僧议云：‘曾文殊大士为簿中上座，既经百年余，而今不可遽改。’遂止。止此”忠曰：“此盖不知僧形文殊，妄题为憍陈如欤，然则固不违戒簿耳。《智度论》云：‘释迦法中，无别菩萨僧，是故文殊、弥勒等，入声闻众，次第而坐。止此’故大乘寺文殊为圣僧，其像僧形不异声闻众矣。夫内证大乘法，外现声闻形，内外相兼，方称圆备。”忠曰：“东福寺圣僧，僧形文殊大士，披袈裟，手结定印。”云：“大历四年冬，空奏天下食堂中，置文殊菩萨为上座。制许之，此盖慊憍陈如是小乘教中始度故也。”不空三藏表制集天下寺食堂中置文殊上座制云：“大圣文殊师利菩萨，右京城大德特进试鸿胪卿大兴善寺三藏沙门大广智不空等奏：忝迹缁门，久修梵行，习译圣典，颇悟玄门。大圣文殊师利菩萨，大乘、密教皆周流演，今镇在台山，福滋兆庶，伏惟宝应元圣文武皇帝陛下，德合乾坤，明并日月，无疆之福，康我生人。伏望自今已后，令天下食堂中，于宾头卢上，特置文殊师利形像，以为上座。询诸圣典，具有明文，僧祇如来尚承训旨，凡出家者，固合抠衣，普贤、观音犹执拂而为侍，声闻、缘觉拥彗而居后，斯乃天竺国皆然，非僧等鄙见。仍请永为恒式。”祠部牒云：“牒，奉敕大圣文殊师利菩萨法王之子，威德特尊，为诸佛之导师，洗群生之心目，康我兆庶，是拯无边，不有尊崇，人何瞻仰！今京城大德，恳兹申奏，雅合圣典，所请宜依，牒至準敕。故牒，大历四年十二月十九日牒。”
        </desc>
    </Doc>
    <Doc>
        <title>沙喝</title>
        <desc>
            忠曰：“日本禅林，剃度为沙弥而着喝食之服者，称为沙喝。”喝食义见下。瑞龙山南禅寺方丈有牌，开山大明国师时物也，题曰：“阖山清众七百员，沙喝百三十人。止此”此方沙喝之称亦旧矣。或谓沙弥喝食略言。《日工集》云：“南禅，佛生之辰，纪纲预命沙喝装花亭，沙喝行力走山野，采众色草花。”详〈花亭〉处。观之，非沙弥喝食略言。
        </desc>
    </Doc>
    <Doc>
        <title>沙弥</title>
        <desc>
            《翻译名义集》云：“《音义》云：‘沙弥二字，古讹略也。’唐三藏云：‘室利摩拏路迦，此翻勤策男。’《寄归传》云：‘授十戒已，名室罗末尼，译为求寂。’最下七岁至年十三者，皆名驱乌沙弥。若年十四至十九，名应法沙弥。若年二十已上，皆号名字沙弥。”《法苑珠林》云：“沙弥者，耶舍传云：隋云劳之小者，以修道为劳也。又翻息慈，谓息世染之情，以慈济万物也。又创佛法，俗情犹存，须息恶行慈也。”《十诵律》云：“沙弥法者，沙弥不应轻慢和尚，有所作事，皆应白和尚，行时当随从和尚后，常供给一切所须，随顺和尚意，不得有违逆。若所作不白和尚，不得作，除礼佛法僧、用齿木、大小便。沙弥住和尚边，知不能增长善法，应白和尚：‘持我付嘱某甲比丘。’和尚应筹量是比丘教化法何似？弟子众复何如？若知是比丘具足善法，当付嘱；若知不具足，当更付嘱余比丘。若和尚不好，应舍去。应令取草树叶，取果齿木，除僧坊中草，扫洒，授饮食汤药，是名沙弥法。”《人天宝鑒》云：“慈航朴禅师，凡童行剃染，令入沙弥寮，习登坛受戒仪轨，及诵《遗教经》，方令受具戒。受具毕，入新戒寮，受持三衣一钵，夜则展坐具，披五条而睡。复请一精诵戒经者，与之教授，诵至通利，方许参堂。越二三夏，山门方督掌务。愿游方者，师必欣然，动于眉睫，赠道具，促其行。”《赵州谂禅师录》云：“师初随本师行脚到南泉，南泉问：‘你是有主沙弥？无主沙弥？’师对云：‘有主沙弥。’泉云：‘那个是你主？’师云：‘孟春犹寒，伏惟和尚尊体起居万福！’”云：“高沙弥，药山住庵，初参药山，药山问师：‘什么处来？’师曰：‘南岳来云云。’山便召维那云：‘这跛脚沙弥不任僧务，安排向后庵着。’”
        </desc>
    </Doc>
    <Doc>
        <title>沙弥寮</title>
        <desc>云：“祇就沙弥寮安下，俟他时登坛受戒、谢戒。”</desc>
    </Doc>
    <Doc>
        <title>刹竿</title>
        <desc>
            忠曰：“剎表居处，义近剎土。此方剎竿者，长竿上有宝珠焰形，皆用金铜造，植之于寺前，盖与塔上表剎异矣。如四天王殿前树剎柱，见《大宝积经》。”《玄应经音义》云：“梵言差多罗，此译云土田。经中或言国，或云土者，同其义也。或作剎度者，存二音也。即剎帝利，名守田主者亦是也。案剎，书无此字，。，音初。一切浮图名剎者，讹也，应言剌瑟胝。剌，音力割切，此译云竿。人以柱代之，名为剎柱，以安佛骨，义同土田，故名剎也。以彼西国塔，竿头安舍利故也。”《止观辅行》云：“言佛剎者，具存应云剎摩，此云田也，即一佛所王土也。或云表剎者，以柱表剎，表所居处故也。”云：“祖问迦叶云：‘师兄！世尊传金襕袈裟外，别传个甚么？’迦叶召：‘阿难！’祖应诺。迦叶云：‘倒却门前剎竿着。’”云：“师谓众曰：‘隔江见资福剎竿便回去，脚跟也好与三十棒，岂况过江来？’”
        </desc>
    </Doc>
    <Doc>
        <title>山邻</title>
        <desc>
            忠曰：“大德寺、妙心寺称山邻矣。吾闻诸先师，盖为其在五山之邻封也。或曰五山僧自称丛林，贬大德、妙心，称山林，故五山僧制大德、妙心长老入寺疏多用‘山林’两字，意在轻侮，谓我辈居公方官寺，渠自居山林也。余谓此说差矣。夫大德、妙心，天子敕愿寺，岂可贬称哉？五山亦各有山号，而各称丛林，岂非山林耶？故支那五岳，亦有以山林称之者。“云：‘圣人同一心，岂分竺干、洙泗？天下无二道，何论钟鼎、山林？止此’盖钟鼎谓儒在朝廷，山林谓释在佛寺。又云：‘千载南屏古道场，目前无法可论量。群阴销尽阳生也，四海同瞻化日长。如是则钟鼓山林依旧，太平气象维新。止此’夫天童、净慈皆居五山之一，住天童疏而居顶有此词，净慈小参而愚庵有此言，则山林之目何在贬抑？故其说无谓矣。“又曰：“山林钟鼓乐化日之舒长，草木昆虫被膏泽之渗漉。止此’此之疏，五山大方蕞剎、巨剎可皆通用；而取苏轼句，成山林钟鼓之语，五山亦可称山林矣。又丛林者，凡众僧所集处之称，五岳何得专称而令他不称哉？”东坡赠清凉寺和长老诗云：“老去山林徒梦想，雨余钟鼓更清新。”
        </desc>
    </Doc>
    <Doc>
        <title>山门</title>
        <desc>
            忠曰：“山门者，山对城市之言。城市俗，山林真。凡兰若，反俗居，本宜在山，所谓远离处也。兰若，《智度论》翻远离处。故纵在城市者，亦用山号。夫归向真道者，当由此而入，故言山门也。”或援刘熙曰：“山，产也，产生物也。《释名》。盖今谓产生丛林法材也。”忠曰：“此解几乎附会，不可取也。”《临济玄禅师录》云：“师栽松次，黄檗问：‘深山里栽许多作什么？’师云：‘一与山门作境致，二与后人作标榜。’”又有山门为本寺总称者。云：“威禅师以山门付嘱讫，出居延祚寺。”又有阖山住持已下大众称山门者。云：“首座请知事等，白住持发批，山门相送之意。”详〈〉处。
        </desc>
    </Doc>
    <Doc>
        <title>山门三大禅师</title>
        <desc>都寺、维那、烧香侍者，为山门三大禅师。云：“山门三位禅师，都寺、维那、侍香。同往首座前问讯，首座受请。”</desc>
    </Doc>
    <Doc>
        <title>山门三大侍者</title>
        <desc>旧说曰：“烧香侍者、书状侍者、请客侍者，称山门三大侍者。”</desc>
    </Doc>
    <Doc>
        <title>山门疏</title>
        <desc>
            旧说曰：“请住持山门疏，叙劝请。诸山疏，叙促驾。江湖疏、道旧疏，叙展贺。”又见〈官府疏〉、〈法眷疏〉处。云：“库司会两序勤旧茶，议发专使修书、头首、知事、勤旧、蒙堂、前资、僧众。制疏、山门、诸山、江湖。茶汤榜。”
        </desc>
    </Doc>
    <Doc>
        <title>山头念诵</title>
        <desc>
            云：“丧至涅槃台，乃至秉炬佛事，山门维那念诵。”解者曰：“是即山头念诵也。”古剑曰：“大唐火浴多在山头，故曰山头念诵。”云：“参拾贯，维那山头佛事。”解者曰：“即谓山头念诵也。”《幻住庵清规》云：“凡对灵回向，但入龛。宿夜念诵、山头念诵，此三遍，公界回向，称亡僧两字名。”
        </desc>
    </Doc>
    <Doc>
        <title>山主</title>
        <desc>《传灯录》有抚州龙济山主绍修禅师，嗣罗汉琛。又称修山主。《广灯录》有杭州南山资国圆进山主。嗣崇寿稠。《续传灯》有衡州茶陵县郁山主。嗣杨岐会。《五灯会元》为未详法嗣。《明极俊禅师语要》有堪翁本忍山主。</desc>
    </Doc>
    <Doc>
        <title/>
        <desc>
            《释氏要览》云：“西天多用，如《阿含经》云阿难、罗云皆执扇侍佛。优波离结集律藏时，波斯匿王与象牙装扇，令执诵律。古高僧慧荣讲时执扇；隋炀帝赐高僧敬脱大竹扇，阔三尺，入内讲经论。”大慧为如山主普说云：“我老和尚圆悟曾说，五祖师翁每于盛暑中，常披袈裟禅床上坐，更不使扇。先师便问：‘和尚何不使扇？’祖云：‘你理会不得，我是顺时保爱。’因问其故，祖云：‘天地之气，既有四时，便有寒暑。既在寒暑中，须与他受些子，你若逃寒畏暑，便是逆其时候了也，这个便是老僧顺时保爱。’”盐官齐安禅师索犀牛扇子，见《传灯录》。忠曰：“中华所谓扇，多是团扇而已，如此方言扇，皆是折叠扇也。”《春风堂随笔》云：“今世所用折叠扇，亦名聚头扇。吾乡张东海先生以为贡于东夷，永乐间，始盛行于中国。予见南宋以来，诗词咏聚扇者颇多。予收得杨妹子所写绢扇面，折痕尚存。东坡谓高丽白松扇，展之广尺余，合之止两指许，正今折扇，盖自北宋以有之。倭人亦制为泥金面、乌竹骨充贡，出自东夷果然。”《徐氏笔精》云：“国朝大明不用团扇，用折扇。”
        </desc>
    </Doc>
    <Doc>
        <title>善财童子</title>
        <desc>
            山门阁上观音像左边安善财童子像，盖依《华严经》说相，以为观音胁士也。云：“尔时，文殊师利童子知福城人悉已来集。乃至复于是时观察善财以何因缘而有其名，知此童子初入胎时，于其宅内，自然而出七宝楼阁，其楼阁下有七伏藏，于其藏上，地自开裂，生七宝牙，所谓金、银、琉璃、颇梨、真珠、砗磲、码瑙。善财童子处胎十月，然后诞生，形体支分，端正具足。其七大藏，纵广高下各满七肘，从地涌出，光明照耀。复于宅中，自然而有五百宝器，种种诸物自然盈满。所谓金刚器中盛一切香，于香器中盛种种衣，美玉器中盛满种种上味饮食，摩尼器中盛满种种殊异珍宝，金器盛银，银器盛金，金银器中盛满琉璃及摩尼宝，颇梨器中盛满砗磲，砗磲器中盛满颇梨，码瑙器中盛满真珠，真珠器中盛满码瑙，火摩尼器中盛满水摩尼，水摩尼器中盛满火摩尼，如是等五百宝器自然出现。又雨众宝及诸财物，一切库藏悉令充满。以此事故，父母亲属及善相师，共呼此儿名曰善财。”又〈入法界品〉，善财从文殊师利发心，渐次南行，参五十三善知识，而观自在菩萨居其第二十七善知识，如经广说。
        </desc>
    </Doc>
    <Doc>
        <title>善月</title>
        <desc>
            忠曰：“此三个月，特可修善，故正、五、九为善月。”云：“正、五、九为善月。”又云：“始由隋开皇三年诏天下：正、五、九并六斋日，各寺建祈祷道场，不得杀生命。取藏经中有毗沙门天王每岁巡按四大部洲，正、五、九月治南瞻部洲，故禁屠宰。而唐之藩镇，每上任，必犒士卒，不下数万人，须大烹宰，故以正、五、九不上官，为禁杀也。而俗以为忌者，非。”开皇诏，依《三宝纪》。见〈三长斋月〉处。云：“正、五、九月，新官到任，今人多忌，不知所谓。考之，唐时以此三月断屠宰，上任必有大宴，宰割遍及下人，缘禁不便，故于正、五、九不上任，非其利也，今无禁而不用。至于移居忌之，岂非因袭之弊耶？又一说：以正、五、九月建，乃寅、午、戌也。寅、午、戌属火，臣音为商，商属金，恐火之克于金，故忌之，未知是否？”忠曰：“寅、午、戌火克商金之说，儒家不晓三长斋月出于佛书‘断屠妨犒宴’矣。”《教苑清规》云：“正、五、九月为三长斋，世称善月，每月建祈福道场。《提谓经》云：‘诸天帝释、太子使者、阎罗鬼神，俱用正、五、九月旦日案行王民等，为善恶者，四时交代，岁终三覆以校，与四王一月六奏，使无枉错。覆校众生罪福，作善降祥，不善降殃。’自隋开皇三年，诏天下：正、五、九月及六斋日，不得杀生命。唐武德二年，诏天下：正、五、九月、十斋日，不得行刑屠钓。逮今圣朝，遵行尤笃，各寺凡届斯期，毋或怠也。”
        </desc>
    </Doc>
    <Doc>
        <title>善月牌</title>
        <desc>云：“预先一日，维那令堂司行者覆住持，报库司，挂善月牌于殿门前。”</desc>
    </Doc>
    <Doc>
        <title>善知识</title>
        <desc>
            忠曰：“或称师家，或称道友，或师家呼学者，皆为善知识。知识者，友之义，谓知识其面也，非博知博识之谓也。《维摩经》什法师注云：‘众生利钝有五品：第一、但见他无常，其心便悟；第二、见知识无常，其心乃悟云云。’《正法念处经》云：‘诸凡夫若见知识，若见妇女，心则生贪。’《僧祇律》云：‘阿难！有一知识檀越家，合门疫病死尽。止此’《毗奈耶杂事》云：‘火生长者与诸亲、朋友、知识共辞别。止此’皆谓友也。《辅行》释善知识，引大经云：‘佛告大众：菩提近因，莫过善友。止此’善知识即是善友，可知也。”云：“僧皓月问：‘天下善知识证三德涅槃未？’师曰：‘大德问果上涅槃？因中涅槃？’曰：‘问果上涅槃。’师曰：‘天下善知识未证。’曰：‘为什么未证？’师曰：‘功未齐于诸圣。’曰：‘功未齐圣，何为善知识？’师曰：‘明见佛性，亦得名为善知识。’”《碧巖录》云：“大凡宗师，须与人抽钉拔楔，去粘解缚，方谓之善知识。”云：“夫为人师匠，大不容易，须是善知识始得。”《联灯会要》：“洞山初禅师示众云：‘夫善知识者，驱耕夫之牛，夺饑人之食，方名善知识。即今天下，那个是真善知识？诸人参得几个善知识来？也不是等閑，直须是参教彻，觑教透，千圣莫能证明，方显丈夫儿。’”忠曰：“已上称师家者。”《法宝坛经》云：“大师告众曰：‘善知识！菩提自性，本来清净，但用此心，直了成佛。善知识！且听慧能行由得法事意云云。’”忠曰：“此即师家谦呼学者为道友也。”《法华经》云：“善知识者，是大因缘。”《摩诃般若经》云：“‘云何菩萨亲近善知识？’佛言：‘能教人入萨婆若中住，如是善知识，亲近咨受，恭敬供养，是名亲近善知识。’”《释氏要览》云：“《摩诃般若经》云：‘能说空、无相、无作、无生无灭法及一切种智，令人心入欢喜信乐，是名善知识。’《华首经》云：‘有四法是善知识：一、能令人入善法中；二、能障碍诸不善法；三、能令人住于正法；四、常能随顺教化。’《瑜伽论》云：‘善知识具十功德：一、调伏；二、寂静；三、惑除；四、德增；五、有勇；六、经富；七、觉真；八、善说；九、悲深；十、离退。且初调伏者，谓与戒相应，由根调故。寂静者，定相应，由内摄故。惑除者，信念以慧相应，烦恼断故。德增者，戒定慧具，不缺减故。有勇者，利益他时，不疲倦故。经富者，多闻故。觉真者，了实义故。善说者，不颠倒故。悲深者，绝希望故。离退者，于一切时恭敬故。’”《涅槃经》云：“阿难比丘说半梵行名善知识，我言不尔，具足梵行，乃名善知识。”又第廿三卷广说善知识义。忠曰：“《止观》作半因缘、全因缘。然半梵行者，值遇善友，则成己身梵行半分也。全梵行者，启发己行，得全备也。”《根本说一切有部毗柰耶杂事》云：“阿难陁言：‘诸修行者，由善友力，方能成办。得善友故，远离恶友，以是义故，方知善友是半梵行。’佛言：‘阿难陁！勿作是语：善知识者，是半梵行。何以故？善知识者是全梵行。由此便能离恶知识，不造诸恶，常修众善，纯一清白，具足圆满梵行之相。由是因缘，若得善伴，与其同住，乃至涅槃，事无不辨，故名全梵行。’”又《杂阿含经》说。
        </desc>
    </Doc>
    <Doc>
        <title>赏劳</title>
        <desc>
            《梵网古迹》作偿劳。云：“偿，辰羊切。”《说文》：“还也。”《广韵》：“报也。”《增韵》：“酬也。”《行事钞》作赏劳。注云：“劳，郎到切，尉也。”忠曰：“《国史补》云：‘大出金帛赏劳。止此’此般赏劳，劳当从郎到切耳。”云：“五事赏劳。”忠曰：“五事即五利。次下笺。”云：“迦提赏劳使作衣服，受用资身，弘道利俗也。”《梵网经古迹记》云：“然初安居，即从五月十六日至八月十五日，良以雨时将毕，恐至寒时不济，故开一月为偿劳月。若后安居从六月十六日至九月十五日，即无偿劳，三月雨时尽故。”《善圆钞》云：“从八月十六日至九月十五日，三十日为偿劳月。”已上证赏劳字毕，已下辩其义。云：“问何为但结三月者，生死待形，必假资养故，结前三月，开后一月，为成供身衣服故。”忠曰：“如来圣教，岁为三时，乃一时有四月，故有此问，言何故不结一时全四个月耶？”又云：“若四月十六日结者，至七月十五日夜分尽讫，名夏竟。至明相出，十六日后至八月十五日已来，名迦提月。《明了论》云：‘本言迦絺那，为存略故，但云迦提，此翻为功德。’注：以坐夏有功，五利赏德也。”忠曰：“由是可知，赏劳者，赏坐夏功劳也。又宗觉律师语余曰：‘此一月，二百五十戒中开五种戒，恣意出入往来而造功德衣，以偿前九旬功劳也。止此’依此说，则劳，郎刀切，老平声，疲也、勤也、功也。字汇《事苑》为去声，郎到切，慰劳义，恐不知律文赏劳目，谩下义乎。若知，则必可辩其义而欠之。五利者，云：‘次明五利通塞者，律中受此衣故，畜长财、离衣宿、背请别众食、食前食后至他家等，各如〈随相〉所明。’”〈随戒释相篇〉。《僧祇律》云：“衣时中间，舍五罪：别众食、处处食、离同食、不白畜长衣、离衣宿，无罪。”《毗尼母论》云：“佛听畜迦絺那衣，有五种利：一、得中前数数食；二、得有檀越来请得别众食；三、得畜长财不说净；四、得离衣宿；五、不白得出界，是名受迦絺那衣利。”迦絺那衣者，〈自恣篇〉云：“二明衣体。《四分》云：‘若得新衣，若檀越施衣，若粪埽衣，新物揲作净。若已浣，浣已纳作净。即日来不经宿，不以邪命得，不以谄曲得，不以相得，不以激发得，不舍墯作净者，应法四周有缘，五条作十隔。若过是条数，应自浣染，舒张碾治，裁作十隔缝治。’又云：‘不得大色染衣，听用袈裟色。’此云不正色也。”《释氏要览》云：“迦提，谓西国三月安居，至九月十六日，解后安居，比丘行化故，取望宿为名也。”忠曰：“是与《事钞》义大异，未知何据。”已下禅录用赏劳语。云：“僧问：‘九夏赏劳即不问，从今向去事如何？’曰：‘光剃头，净洗钵。’”云：“于是九十之期，各证本法，然后升双梼堂，入息耕室，向无星等子上较其重轻，以凭赏劳。”又云：“忽有个眼皮绽底出来道：‘乞师赏劳。’只向他道：‘三贯嚫钱三味食，相招携手上高台。’”忠曰：“律则五事赏劳，其文明皎。今按录所举，似以施财供养等为赏劳焉。”
        </desc>
    </Doc>
    <Doc>
        <title/>
        <desc>旧说曰：“。上下语无深意。”忠曰：“此说漫漶。，；，。”</desc>
    </Doc>
    <Doc>
        <title>上板</title>
        <desc>
            僧堂上间板头、下间板头也。云：“一日，默坐下板，会知事捶行者，新闻杖声，忽大悟。”《禅林宝训》云：“万庵曰：‘先师窜衡阳，贤侍者录贬词，揭示僧堂前，衲子如失父母，涕泗愁叹，居不遑处。音首座诣众寮白之曰：人生祸患不可茍免，使妙喜平生如妇人女子陆沉下板，缄默不言，故无今日之事。’”云：“故乡乃有此丛林，下板何妨着寂音。”
        </desc>
    </Doc>
    <Doc>
        <title>上方</title>
        <desc>
            忠曰：“上方本称山上佛寺，而今呼住持人为上方，其所居在寺最高深处，亦可称上方也。”《五车妙选》曰：“《初学记》：常琮侍炀帝游宝山，帝曰：‘几时到上方？’上方，寺也。琮曰：‘昏黑应须到上头。’左右大笑，帝曰：‘淳古君子也。’”云：“月在上方诸品静，心持半偈万缘空。”注：上方是僧寺最深处。无文印与明月涧书中云：“比闻以翰墨入侍上方，朝夕相从，所得当浩无涯涘。”云：“寄呈前鸡足清拙和尚及上方月江和尚。”又〈德海诗〉题云：“奉谢真净上方清拙和尚老师。”别源云：“且道上方拂子因甚么在旨上座手里？”
        </desc>
    </Doc>
    <Doc>
        <title>上副寺</title>
        <desc>
            ：东序凡有副寺三人，维那上一人，维那下二人。图见〈东序〉、〈西序〉处。云：“如维那，位居东序，请茶时，肩下副寺一人赴。”忠曰：“肩下副寺，所谓下副寺也。既言肩下副寺，须知有肩上副寺，乃如〈告香图〉所记。”旧说曰：“观肩下副寺一人赴语，副寺本是维那肩下也。或有副寺肩上于维那者，即是监寺退职后，为却来副寺者，位在维那之上矣。”义堂《日工集》云：“梦巖默庵与中巖此山会于等持，梦巖问中巖以日用规中浴室之仪，上下知事，中巖一一分晓指陈。盖江南丛林常仪，不必疑问也。”忠曰：“上下知事，盖上副寺、下副寺也。”
        </desc>
    </Doc>
    <Doc>
        <title>上供</title>
        <desc>备佛饷、祖饷也。云：“斋粥二时上供。”</desc>
    </Doc>
    <Doc>
        <title>上祭</title>
        <desc>
            云：“中间法座上挂真，安位牌，广列祭筵，用生绢帏幙，以备上祭。”又云：“每日或两次三次上祭无拘。盖檀越、诸山来有先后随时。若法眷、门人上祭到门，知客接已，即报丧司，随送孝服，然后上祭。”忠曰：“上祭则有祭文，见〈疏榜〉类。”
        </desc>
    </Doc>
    <Doc>
        <title>上间</title>
        <desc>忠曰：“凡人乡堂，己身右为上间，法堂、方丈南向则东，僧堂东向则北，库司西向则南，此曰上间。”云：“维那入堂烧香，上间立。”</desc>
    </Doc>
    <Doc>
        <title>上肩</title>
        <desc>
            〈日用轨范〉云：“以上肩顺转。注：谓左肩也。”忠曰：“己身之左为上肩，己身之右为下肩。其己身左为上义。详〈〉处。”又曰：“凡上肩、下肩有二义。其自他相望，以上位、下位为上肩、下肩者，别见〈座位类〉。”
        </desc>
    </Doc>
    <Doc>
        <title>上肩</title>
        <desc>
            忠曰：“己之上位为上肩，己之下位为下肩，不拘己之左右矣。譬如东序人以佛座为上，则其在己之右肩为上肩，在己之左肩者为下肩。”云：“暂到于侍者下肩立。”又〈两序交代茶〉云：“西序请茶，则知事分手座，于同列头首中，请肩下一人光伴。如肩上人赴，坐位相妨。”又〈谢挂搭〉云：“参头立于侍者下肩。”又〈日用轨范〉云：“闻遍食椎，看上下肩，以面相朝揖食。”此与上肩顺转之上肩别。若己身左为上肩，右为下肩，别见〈身肢类〉。
        </desc>
    </Doc>
    <Doc>
        <title>上肩</title>
        <desc>忠曰：“在己位上人言上肩，在下人言下肩。”〈日用轨范〉云：“看上下肩，以面相朝揖食。”又左肩谓上肩，义别。见〈身肢类〉。</desc>
    </Doc>
    <Doc>
        <title>上肩顺转</title>
        <desc>
            〈日用轨范〉云：“以上肩顺转。”注：谓左肩也。云：“顺左肩转，依图位立。”忠曰：“左为上者，古者尚右，后世尚左，丛林亦从时尚而已。如上堂已前，寝堂侍者东立，行者西立，是尚住持左也。住持登法座趺坐时，侍者及东西序请法问讯，并在规中。必以住持左为上位而列行，皆斯义也。如今于己一身亦尔，以左为上，故左肩曰上肩也。顺转者，即以左肩自面前向右方而回转，此为顺转矣。若以右肩自面前向左方而回转，或以左肩自背后向右方而回转，是逆转也。”《僧祇律》云：“经行时，不得背回，应面向右回。”忠曰：“是即言上肩顺转也。”云：“赵国豪杰之士，多在君之右。”注：右者人道所尊。补曰：秦汉以前，用右为上。，《正义》云：“秦汉以前，用右为上。”忠曰：“秦汉已后，用左为上，可知也。”《瑯邪代醉编》云：“朱承爵曰：古者宾位尚右，《史记》陈平愿以右丞相让周勃，语云：‘无能出其右者。’及行尚西，《礼记》：‘主人就东阶，客就西阶。’谚呼主人为东道。则古人坐尚右，行尚西，甚明矣。后世不察，遂以东左为尊。”《齐东野语》云：“按古人主当阼，以右为尊而逊客，而己居左，则左非尊位也。后世以左为主位，而贵不敢当，则以左为尊也。如魏无忌迎侯生而虚车左，何也？地道、阴道尚右。故后世之祀，以右为上，今宗庙亦然。”《野语》详载古今左右之辨。
        </desc>
    </Doc>
    <Doc>
        <title>上手</title>
        <desc>
            云：“参头居末，至众寮门外下手立云云。参头门外转上手立。”又〈〉云：“有亲书遗言，丧司行者贴法堂中间上手幙上。”云：“巡寮云云。库司、蒙堂、前资、众寮，列门外下手立，接住持入。”
        </desc>
    </Doc>
    <Doc>
        <title>上堂</title>
        <desc>
            杨亿〈古清规序〉云：“长老上堂升座，主事、徒众雁立侧聆。”云：“能居士跪受衣法，乃至礼足已，捧衣而出。是夜南迈，大众莫知。忍大师自此不复上堂凡三日，大众疑怪致问，祖曰：‘吾道行矣！何更询之？’”又〈南岳让禅师章〉云：“后马大师阐化于江西，师遣一僧去，云：‘待伊上堂时，但问作么生，伊道底言语，记将来。’僧去，一如师旨，回谓师曰：‘马师云：自从胡乱后，三十年不曾阙盐酱。’师然之。’”又〈百丈海禅师章〉云：“马祖上堂，大众云集。方升座，良久，师乃卷却面前礼拜席，祖便下堂。”忠曰：“〈五祖章〉已有上堂语，盖其盛行自马祖、百丈时而已。”《祖庭事苑》云：“或问：每质诸佛经，所集四众，未尝不坐。今禅门上堂，必立而听法，何谓也？曰：此百丈禅师之深意也。且佛会说法，四众云萃，所说法义，不局性相，所会时节，未知久暂。今禅门自佛教东流后六百年，达摩祖师方至汉地，不立文字，单传心印，直指人心，见性成佛，所接学者俾于一言之下顿证无生，所聚之众非久而暂，故不待坐而立也。百丈曰：‘上堂升座，主事、徒众雁立侧聆，宾主问酬，激扬宗要，示依法而住。’此其深意也。”古德曰：“睦庵所辩如此，而后代不然。如诸录普说五六纸，或至十余纸，岂可谓一言下证无生，所聚非久哉？”忠曰：“质之佛经，四众皆坐者，盖经首听法，往往有退坐一面文。又《十诵律》云：‘比丘尼到祇洹听法，诸比丘敷敷具竟，多有残在。比丘尼语比丘言：余者借我等坐。比丘白佛，佛言：听敷敷具竟，残与比丘尼坐。’又《毗奈耶杂事》云：‘听法之时，应敷座席。止此’此亦容坐听。然而立听是佛制也。“《智度论》云：‘佛法中，诸外道出家及一切白衣来到佛所皆坐。外道他法，轻佛故坐；白衣如客，是故坐；一切五众，身心属佛，是故立。若得道诸阿罗汉，如舍利弗、目连、须菩提等，所作已办，是故听坐。余虽得三道，亦不听坐。大事未办，结贼未破故。止此’由此出家五众，除得道者外，不许坐而听法者。“西竺古制，而龙树之论，如揭日也，非百丈深意，为说不多，集不久创立此规。睦庵不援《智度》而酬问，而臆断为百丈新立者，殆乎诬矣！《智论》复言：‘坐者于供养不重，立者恭敬供养法重。止此’是故《华严》善财听法，无不言起立合掌白言，顶礼其足，合掌而立等。又《大集经》云：‘金刚光藏世界大众至娑婆世界，觐见释迦牟尼如来，头面礼足，右绕三匝，却在一面合掌而立。止此’此是宾客亦立，盖敬法重于供养也。”旧说曰：“以上堂对小参，则可称大参也。”忠曰：“凡四节、开炉、元宵、佛祖忌、国忌、请两班、谢秉拂、谢都寺斋、祈雨雪、禳旱涝、出队、病起、客至、讣至，一切因事，无不上堂，不可枚举，载在诸录。”又曰：“粥饭过僧堂云上堂，见〈丛轨类〉。又上间下间称上堂下堂，见〈座位类〉。皆义别也。”
        </desc>
    </Doc>
    <Doc>
        <title>上堂</title>
        <desc>
            僧堂之上间、下间也。云：“参头烧香，同众大展三拜，巡堂一匝，自上堂至下堂，仍如前排立问讯。”又〈日用轨范〉云：“在上堂，左足先入；在下堂，右足先入。”忠曰：“此约僧堂后门出入而言其左右也。”云：“入浴之法，老宿上堂，后生下堂。”忠曰：“此浴室言上堂、下堂也。”
        </desc>
    </Doc>
    <Doc>
        <title>上堂牌</title>
        <desc>云：“凡旦望，侍者分付客头行者挂上堂牌报众。”</desc>
    </Doc>
    <Doc>
        <title>上堂斋粥</title>
        <desc>
            粥饭上僧堂，此谓上堂，与法堂说法称上堂别。云：“院主报：‘打钟也，请和尚上堂。’师曰：‘汝与我擎钵盂去。’”又云：“师曰：‘二时上堂，不得咬破一粒米。’”云：“师见侍者托钵上堂，乃唤云：‘侍者！’者应诺。师云：‘甚处去？’云：‘上堂斋去。’师云：‘我岂不知你上堂斋去？’云：‘除此外，别道个甚么即得？’师云：‘我只问你本分事。’云：‘和尚若问本分事，某甲实是上堂斋去。’云：‘汝不谬为吾侍者。’”《教诫律仪》云：“师欲上堂，为师涤钵，看闭门户等事。”已下录世典称僧上堂。《酉阳杂俎》云：“玄奘言：‘那兰陁寺僧食堂中，热际有巨蝇数万，至僧上堂时，悉自飞集于庭树。’”又云：“着谣于军中，曰斋钟动也，和尚不上堂月余。”《天中记》云：“《摭言》：‘王播客扬州木兰院，僧厌苦之，饭后击钟。后二纪，播镇杨州访旧诗有曰：上堂已了各西东，惭愧阇梨饭后钟。碧纱笼之矣，续云：二十年来尘拂面，如今始得碧纱笼。’”已下录官人饮食亦称上堂。李肇《国史补》云：“郑相珣瑜方上堂食，王叔文至，韦执谊遽起，延入阁内。”又云：“三院上堂，有除改者，不得终食。”
        </desc>
    </Doc>
    <Doc>
        <title>上座</title>
        <desc>
            《广灯录》临济玄法嗣有定上座、奯上座。《传灯录》雪峰存法嗣有太原孚上座。《行事钞》云：“《毗尼母》云：‘二十夏至四十九夏，名上座。’”详于〈耆旧〉。《资持记》云：“《母论》四名，局据夏限。若如《五分》，取上无人，随时受称，则通大小。今时禅众，无论老少，例称上座，不知孰为下座乎？”《阿毗达磨集异门足论》云：“三上座者，谓生年上座、世俗上座、法性上座。云何生年上座？答：诸有生年尊长耆旧，是谓生年上座。云何世俗上座？答：如有知法富贵长者，大财、大位、大族、大力、大眷属、大徒众，虽年二十，皆应和合，推为上座。云何法性上座？答：诸受具戒耆旧长宿，是谓法性上座。有说此亦是生年上座，所以者何？佛说出家受具足戒名真生故，若有苾刍得阿罗汉，名为法性上座。”《释氏要览》云：“《五分律》云：‘齐几名上座？佛言：上更无人，名上座。’《十诵律》云：‘具十法，名上座，谓有住处，言住处者，《婆沙论》云：谓道及果空、三摩地，能引彼力殊胜，能令身心安住不动，故名上座住处矣。无畏无烦恼，多知识多闻，辩言具足，义趣明了，闻者信受，善能安庠入他家，能为白衣说法，令他舍恶从善，自具四谛法乐无有所乏，名上座。’律中，僧坊上座、即律三纲上座。僧上座、即坛上上座或堂中首座。别房上座、即今禅居诸寮首座。住家上座。即计齐席上座。《婆沙论》云：‘夫上座者，心安住故，不为世违顺倾动，是名上座。’”《祖庭事苑》说，见〈〉处。上座又作尚座。《从容录》云：“曹山问德尚座：‘佛真法身，犹若虚空云云。’”《曹山录》作强上座。
        </desc>
    </Doc>
    <Doc>
        <title>烧香</title>
        <desc>
            云：“问：‘教意请师提纲。’师云：‘佛殿里烧香，三门外合掌。’”《法苑珠林》云：“佛言：‘香为佛使。’”见〈行香〉处。云：“两手捧香合起，以右手拈合，安左手内，以右手捉香合盖放香台上，右手上香，向时为人焚之，却右手盖香合，两手捧安香台上，并须款曲低细，勿令敲磕或坠地。”宋吴曾《能改斋漫录》云：“李相之《贸己集》，谓焚香之始，云本《佛图澄传》：‘襄阳国城堑水源暴竭，石勒问澄。澄曰：今当敕龙下取，水乃至。澄上坐绳床，烧安息香，咒数百言，水大至。’予按《江表传》：有道士干吉来吴会立静舍，烧香读道书，制作符水以疗病。又按《汉武帝故事》亦云：‘毗邪王杀休屠王，以其众来降，得其金人之神，置之甘泉宫。金人者，皆长丈余，其祭不用牛羊，唯烧香礼拜。’然则焚香，自汉已然矣。”
        </desc>
    </Doc>
    <Doc>
        <title>烧香侍者</title>
        <desc>云：“凡住持上堂、小参、普说、开室、念诵、放参、节腊、特为、通覆、相看、挂搭、烧香行礼、记录法语，烧香侍者职之。”</desc>
    </Doc>
    <Doc>
        <title>社中</title>
        <desc>忠曰：“凡结众讲磨道学者，曰社中。”〈北涧简和尚行状〉云：“社中饱参硕望，忘年与交。”题云：“虎丘十咏，奉呈社中龙象，幸笑览。”</desc>
    </Doc>
    <Doc>
        <title>神通月</title>
        <desc>
            三长斋，又名神通月、神变月、神足月等。《不空罥索神变真言经》云：“修此法者，当于十方一切诸佛神通月修，所谓正月、五月、九月，白月一日至十五日，如法清净，读诵受持，即得成就。”神变月，《杂阿含经》云：“于月八日、十四日、十五日及神变月受戒布萨。”神足月，《杂阿含经》云：“于法斋日及神足月受持斋戒修功德。”
        </desc>
    </Doc>
    <Doc>
        <title>升座</title>
        <desc>
            旧说曰：“普说为升座，或上堂亦称升座。”忠曰：“古有上堂称升座者，如《临济录》。后世升座与上堂不同，诸录已分二名，不可概为一也。又日本称升座者，多有散说，与普说同，如唐僧无学、大休、竺仙、清拙等。日本录中升座亦有散说。盖观土风，惬时机而已。按升座有散说，无学为滥觞焉。”瑞溪《卧云日件录》云：“妙智太岳曰：升座与普说有异，然此方升座全同普说，有散说，其弊自绝海矣。予按：绝海已前，尊宿升座早有散说。”忠次下引。云：“侍者覆住持，鸣鼓，如常上堂式。”云：“世尊一日升座，大众才集定，文殊白槌云：‘谛观法王法，法王法如是。’”《六祖法宝坛经》云：“韦使君请益，师升座。”《临济玄禅师录》云：“府主王常侍与诸官请师升座，师上堂云：‘山僧今日事不获已，曲顺人情，方登此座云云。’”已下略录来朝唐僧，日本录中升座有散说者。《无学元禅师建长录》庆忏释迦图绘像升座，先提纲，次散说，百六十言。后说偈。又越卅太守夫人请庆赞释迦像、《楞严经》升座，先提纲，次散说，三百七十言。后四句偈。又〈圆觉录〉开堂，大光明殿庆忏升座，先拈香，次趺坐提纲，次散说，四百七十言。后长偈。忠曰：“无学录升座数则，但此三则有散说，然不如后人繁长。”《大休念禅师寿福录》武藏守三祥供净智寺开山升座，先拈香，次就座散说，后说偈。《竺仙仙禅师净妙录》足利观心公周年忌升座，先问答，次提纲，次散说，后长偈。《清拙澄禅师录》近江太守直庵居士七七日升座，从头散说，次回向，后拈提。又直庵百日拈香升座，先拈香，次问答，次散说，次回向，次叙谢，后四句颂。已下略录日本禅祖升座中有散说者。《南浦明禅师万寿录》龟山法皇大祥奉敕就嵯峨殿升座，先拈香，次就座索话问答，次提纲，次散说，后拈提。《梦窗石禅师天龙录》后醍醐天皇十三回忌就多宝院升座，先拈香，次就座问答，次提纲，次散说志趣、回向，后长偈。又庆赞京城东山八坂宝塔升座，全同上。《月庵光禅师录》前豫州太守为先考正受院殿升座，先拈香，次志趣、回向，次就座索话问答，次提纲，次散说志趣、回向，后拈提、说偈。忠曰：“支那诸录，升座无散说，且如《续灯录》所载，净因臻、圆通秀、佛国白等，自余不遑枚举。”
        </desc>
    </Doc>
    <Doc>
        <title>生饭</title>
        <desc>
            云：“钵刷安第二鐼子缝中，出半寸许。盛生饭不得以匙箸，出生饭不过七粒，太少为悭食。凡受食则用出生，或不受食，却不可就桶杓内撮饭出生。”旧说曰：“施鬼界众生之饭，故曰生饭。出饭不可过七粒，面不可过一寸，馒及饼可指甲许。生饭不可饤请菜中，为受饭鬼与受菜鬼相争也。凡鬼中，专受生饭者，旷野鬼也；专受施饿鬼食者，面然鬼也。”或说曰：“生饭者，人之生气在左掌故，先用右手拇指、中指而撮之，少点左掌，熏着生气于饭，然后置钵刷，唱偈，施与鬼子母，故曰生饭。”或曰：“生字义，古德未下解，有谓生是熟之对，未下筋之新饭是生义，以供鬼也。”忠曰：“人生气在左掌，未得本据。谓生者，众生也，非生熟义。佛自言出众生食，后引。何不见经文，生曲说而为难解哉？《资持记》云：‘施生不必多也。’〈出生〉处引。乃出于施众生之食也。”《佛祖统纪》云：“出生饭，此有二缘：一者《涅槃经》令施旷野鬼，《毗柰耶律》令施鬼子母等。此曹本食肉啖人，佛化之，受戒不杀，乃嘱弟子随处施食。今斋堂各各出众生食是也，此唯出家人行之。二者《焰口经》托阿难为缘，令施饿鬼食。今斋堂别具小斛，于食毕，众作法施之；或各具小生斛，夜间咒施，此通道族行之。”旷野鬼缘，云：“善男子！如我一时游彼旷野聚落丛树，在其林下，有一鬼神，即名旷野，纯食肉血，多杀众生，复于其聚日食一人。善男子！我于尔时为彼鬼神广说法要，然复暴恶，愚癡无智，不受教法，我即化身为大力鬼，动其宫殿，令不安所。彼鬼于时将其眷属出其宫殿，欲来拒逆，鬼见我时，即失心念，惶怖躄地，迷闷断绝，犹如死人。我以慈悯，手摩其身，即还起坐，作如是言：‘快哉！今日还得身命，是大神王具大威德，有慈悯心，赦我愆咎。’即于我所生善信心，我即还复如来之身，复更为说种种法要，令彼鬼神受不杀戒。“即于是日，旷野村中有一长者，次应当死，村人已送付彼鬼神；鬼神得已，即以施我；我既受已，便为长者更立名字，名手长者。尔时，彼鬼即白我言：‘世尊！我及眷属唯仰血肉以自存活，今已受戒，当何资立？’我即答言：‘从今当敕声闻弟子，随有修行佛法之处，悉当令其施汝饮食。’善男子！以是因缘，为诸比丘制如是戒，汝等从今常当施彼旷野鬼食。若有住处不能施者，当知是辈非我弟子，即是天魔徒党眷属。善男子！如来为欲调伏众生故，示如是种种方便，非故令彼生怖畏也。”诃利帝母缘，《鼻柰耶杂事》云：“欢喜夜叉神，生子至五百，其最小者，名曰爱儿。欢喜入王舍城，所有男女次第取食，人民痛恼，当往告佛。时诸人曰：‘此鬼啖我男女，则是恶贼，何名欢喜？’因此竞呼为诃梨底母。众往白佛，佛持钵入城，以钵覆其爱儿。母归，不见爱儿，上从天宫，下至地狱，寻觅不见。佛问言：‘汝有几子？’答言：‘五百。’佛言：‘五百失一，何甚苦恼！况他一子，汝何食之乎？’母曰：‘愿以示诲。’佛言：‘可受我戒，得见爱儿。’母曰：‘我依佛。’佛举钵，见爱儿，从佛受三归五戒。白言：‘我今与子何所食啖？’佛敕声闻弟子：‘于食次，出众生食，呼汝等名字施之。’”略钞。《佛祖统纪》云：“诃利帝，此翻恶贼。盖是鬼子母未受戒时，食王城男女，居人怨之，故作此目。”又别有阿利陁因缘，《灌顶封印大神咒经》云：“阿利陁复白佛言：‘我等鬼神，官属七百，常以精气血肉为食。今日归命于佛世尊，既授戒法，不杀物命，唯愿天尊敕诸弟子，法食之时，惠施少少饭食之余。’”又与〈出生〉交看。云：“师吃饭次，南泉收生饭云：‘生。’师云：‘无生。’南泉云：‘无生犹是末。’南泉行数步，师召云：‘长老！长老！’南泉回头云：‘怎么？’师云：‘莫道是末。’”《赵州谂禅师录》云：“师因见院主送生饭，鸦子见，便总飞去。师云：‘鸦子儿见你为什么却飞去？’院主云：‘怕某甲。’师云：‘是什么话语？’师代云：‘为某甲有杀心在。’”
        </desc>
    </Doc>
    <Doc>
        <title>生盘</title>
        <desc>
            忠曰：“撤生饭器。”《禅林类聚》云：“南泉愿禅师，一日因斋次，乃自将生盘去首座前云：‘。’时杉山坚和尚为首座，乃云：‘无生。’师云：‘无生犹是未。’师才行数步，首座乃召云：‘长老！长老！’师回顾云：‘作么？’首座云：‘莫道是未。’”又生台曰生盘。《宗镜录》云：“宝坚和尚云：‘我见老在生槃上回头转脑，便全体见渠法身。’”
        </desc>
    </Doc>
    <Doc>
        <title>生疏</title>
        <desc>
            忠曰：“生者，未熟也；疏，荒疏也。生疏，谓居动粗糙也。”《小补韵会》云：“生，熟之对。”云：“蜀人生疏不下箸。”注：生疏，盖用俗语。云：“受职新知事云：‘某等乍入丛林，诸事生疏，过蒙使令，下情不胜恐惧之至。’”又〈日用轨范〉云：“邻单生疏，当以善言诱喻，不得生嫌恶心。”刘仕义《新知录》云：“欧阳文忠公曰：富医之至人家也，仆马鲜明，进退有礼，为人诊脉，按医书述病证，口辨如倾，听之可爱，然病儿服药云无效，则不如贫医。贫医无仆马，举止生疏，为人诊脉不能对，病儿服药云疾已愈矣，则便是良医。”
        </desc>
    </Doc>
    <Doc>
        <title>生台</title>
        <desc>忠曰：“静僻人稀处设台案，聚着大众生饭，而恣禽虫啖啄，此名生台，又名生盘。”见〈生盘〉处。云：“乌来索饭生台立，僧去化粮空钵还。”已下系浴具</desc>
    </Doc>
    <Doc>
        <title>声明梵呗</title>
        <desc>
            忠曰：“称号讽演，流畅其声，此曰声明。《瑜伽论》说五明曰：‘内明处、医方明处、因明处、声明处、工业明处。止此’佛家声明亦彼摄也。《传灯录》：‘声明三藏，善别音声。止此’此辨五音，亦是五明学流类。”《瑜伽师地论》说：“声明中分六相。第一法施设建立曰，谓名身、句身、文身，及五德相应声：一、不鄙陋；二、轻易；三、雄朗；四、相应；五、义善。”忠曰：“所谓五德，亦可用梵音声明。《阿含》五声，稍同此。”《释氏要览》云：“梵音，梵云呗匿，华言止断也。由是外事已止已断，尔时寂静，任为法事。又云诸天闻呗，心则欢喜，故须作之。《十诵》云：‘比丘跋提，于呗声中第一。’《长阿含经》云：‘其梵声有五种：一、其音正直；二、和雅；三、清彻；四、深满；五、周遍远闻。’《法苑》云：‘夫呗者，赞咏之音也，当使清而不弱，雄而不猛，流而不越，凝而不滞，远听则汪洋以峻雅，近属则从容以和肃，此其大致也。’昔魏陈思王曹子建游鱼山，忽闻空中梵天之音，清响哀婉，其声动心，独听良久，乃摹其节，写为梵呗，撰文制音，传为后式，梵音兹为始也。”宋刘敬叔《异苑》云：“陈思王曹植，字子建，尝登鱼山，临东阿，忽闻巖岫里有诵经声，清通深亮，远谷流响，肃然有灵气，不觉敛衿祇敬，便有终焉之志，即效而则之。今之梵唱，皆植依拟所造。一云陈思王游山，忽闻空里诵经声，清远遒亮，解音者，则而写之为神仙声，道士效之，作步虚声也。”《法华文句疏》引梁《宣验记》。云：“彼说戒者坐已，维那打静，小者供养，梵呗作之。若準律文，呗匿如法。《出要律仪》云：‘如此郁鞞国语，翻为止断也，又云止息。由是外缘已止已断，尔时寂静，任为法事也。’”《玄应经音义》云：“呗匿，蒲芥切，梵言婆师，此言赞叹。言呗匿者，疑讹也。婆音薄贺切。”又《高僧传》，慧皎详论天竺此土歌赞梵呗。《毗尼母论》云：“佛告诸比丘：‘听汝等呗。’呗者，言说之辞，佛虽听言说”，未知说何等法，复咨问世尊，佛言：‘从修多罗，乃至优波提舍，随意所说。’乃至佛听诸比丘引经中要言妙辞，直显其义。”梵呗亦称梵放。《文字禅》：“雨后得无象新诗，次韵落句云：‘入门庭院度飞萤，梵放哀声满深殿。’”又《潭州开福转轮藏灵验记》云：“宝坊精舍，楼观追逐，烟云蔽亏，梵放酬酢，如钱塘之西湖，伊洛之嵩少。”无文印送西苑径上人诗云：“西苑宝峰麓，占地宽一弓，梵放殷青冥，与峰相长雄云云。”云：“梵放时出寺，钟残仍殷床。”千家注：洙曰：“梵放，盖佛事至梵音，必唱而诵之。”
        </desc>
    </Doc>
    <Doc>
        <title>声喏</title>
        <desc>
            云：“侍者烧香，行者问讯，仆从声喏。”忠曰：“本寺仆从，要中尊宿之使用，故唱喏敬揖，相随侍也。”《品字笺》云：“喏，尔者切，敬言也。俗以长揖呼为作揖，又转而谓之唱喏。永言之谓唱喏，敬词也，言人于作揖时，必有喃喃之辞，以将其敬，故不仅曰作揖，而直谓之唱喏耳。”又唱注云：“古人谓长揖为唱喏，唱，声之长，喏，辞之敬也。”《正字通》曰：“喏，尔者切，音惹。俗谓长揖曰唱喏。旧注音社，非。《余冬序录》曰：‘揖，相传曰唱喏，或古人相揖作此声。唱喏者，引气之声也。’宋人记《卤庭事实》云：‘揖不声名曰哑揖，不如是，则为不知礼法，众所嗤笑。契丹人置手胸前，亦不声，谓之相揖，宋人以为怪。宋以前，中国揖皆作声，今日承元之后，揖不作声久矣，而其名唱喏犹存。官府升堂，公坐舆皂排衙，独引声称揖，岂非唱喏之谓与？此固自有本也。’又《六书故》：‘喏，应声也。古无此字，疑即诺字。’：‘诺，奴各切。古文从若从口，作喏，篆作。’据二说，诺，喏同，俗音惹。或曰今舆皂无称揖者，伏地叩首而起，《序录》说非。”周祈《名义考》云：“唱喏，喏音惹。《左传》：使训群驺知礼。注：驺，喏，喝声也。喏，《玉篇》：敬言也。喝，诃也。贵者将出，唱使避己，故曰唱喏，亦曰鸣驺，即《孟子》行辟人也。今俗谓揖曰唱喏，不可晓。”《老学庵笔记》云：“古所谓揖，但举手而已。今所谓喏，乃始于江左诸王。方其时，惟王氏子弟为之。故支道林入东见王子猷兄弟还，人问诸王何如，答曰：‘见一群白项乌，但闻哑哑声。’即今喏也。”忠曰：“此说大异《余冬序录》。”云：“上堂云：‘闻鼓声来到法堂上，佛法向什么处去也？还有人道得么？莫是去来叉手当胸，唱一声喏，东边却过西边，是么云云。’”《皇朝类苑》云：“英宗即位，赦天下，皆加恩。荆南所给缣帛皆故恶，军士睨之，扬言不肯受赐，偶语纷纷不已。时张师正为钤辖，呼将卒前曰：‘朝廷非次之恩，州郡固无预备，今帑中所有止如此，汝辈不肯拜赐，将何为也？必欲反，则非杀我不可。’遂掷剑于庭下，披胸示之。群校茫然自失，遽声喏，受赐而去。”《东轩笔录》。
        </desc>
    </Doc>
    <Doc>
        <title>绳床</title>
        <desc>
            云：“师再参马大师，侍立次，大师目顾绳床角拂子，师云：‘即此用？离此用？’祖云：‘汝向后开两片皮，将何为人？’师取拂子竖起。祖云：‘即此用？离此用？’师挂拂子旧处，祖震威一喝，师直得三日耳聋。”《摩诃止观》云：“安一绳床，傍无余座。”《五车妙选》云：“杜诗：‘花影在绳床。’注云：以绳穿为坐具，即今之交椅也。一云胡床，隋恶胡，改名交床，唐改绳床。”《事文类聚》云：“今之交床，制本自虏来，始名胡床。桓伊下马，踞胡床，取笛三弄是也。隋以谶有胡，改名交床，胡瓜亦改黄瓜。唐柴绍击西戎，据胡床，使两女子舞，则唐史臣追本语以书也。唐穆宗长庆二年十二月，见群臣礼紫宸殿御大绳床，则又名绳床矣。”《瑯邪代醉编》云：“古者席地而坐，未尝有椅，至晋乃有绳床，即今上马交床之类，此用椅之渐也。”
        </desc>
    </Doc>
    <Doc>
        <title>省行堂</title>
        <desc>
            即延寿堂也。《黄檗清规》云：“省行堂者，有病比丘摄养之所也。”《幻住庵清规》云：“身属报缘，谁无老病？百丈建立，意在于斯。古宿扁延寿堂为省行，使其省察行苦而兴悲智。”《北涧文集》说，见于〈延寿堂〉。云：“尝谓诸苦之中，病苦为深；作福之中，看病为最。是故古人以有病为善知识，晓人以看病为福田，所以丛林为老病之设。今丛林聚众，凡有病，使归省行堂，不唯修省改行以退病，亦欲人散静，孤灯独照之际，究索大事，岂徒然哉？既命知堂以司药饵，又戒常住以足供须，此先佛之规制。“近世不然，堂名延寿，鄙俚不经，病者不自省咎，补躬乖方，汤药妄沉痼。至有酷疾不参堂，以务疏逸者，大失建堂命名之意也。知堂名存实废，或同路人；常住急于日用，殊不存抚，又复失优波待老病之意也。由是病人呻吟痛楚，日益增极，过在彼此，非如来咎。纵有亲故问病，率皆乡曲故旧。心既不普，事忽有差。“今法轮病所，奂然一新，盖有本分人，是事色色成辨，无可论者，惟有病人宜如何哉？省躬念罪，世之有识者，皆能达此，衲僧分上，直截机缘。当于头痛额热之时，荐取掉动底；于声冤叫苦之际，领略彻困心。密密究思，是谁受病人？既不见病从何来，人病双亡，复是何物？直饶见得分明，正好为他将息。”忠曰：“堂名延寿，鄙俚不经者，此即贬不言省行而称延寿也。”
        </desc>
    </Doc>
    <Doc>
        <title>圣节</title>
        <desc>
            忠曰：“天子生日曰圣节。”云：“钦遇圣节，必先启建金刚无量寿道场。”其规详彼。《小补韵会》云：“圣，武正切。《说文》：‘圣，通也。’《通论》曰：‘通而先识曰圣。’于文耳呈为圣，心通万物之情，若耳之通声。”云：“睿作圣。”《传》：“于事无不通谓之圣。”《正义》曰：“郑玄《周礼注》云：‘圣，通而先识也。’是言识事在于众物之先，无所不通，以是名之为圣。圣是智之上，通之大也。”《书言故事》云：“尊称天子曰圣皇圣帝。〈东都赋〉：‘圣皇乃握乾符。’注：班固称光武为圣皇。《文选》。晁错策：‘五帝神圣，其臣莫能及。’。故后人尊称天子曰圣帝。”《僧史略》云：“生日为节名，自唐玄宗始也。魏太武帝始光二年立道场，，敕州镇悉立道场。庆帝生日，始光中，是帝自崇福之始也；，是臣下奉祝帝寿之始也。自尔以来，臣下吉祝，必营斋转经，谓之生辰节道场，于今盛行焉。”又云：“昔汉祖与卢绾同日生，有奉酒馔相遗，此为庆生之权舆也。后则束帛壶酒，孩儿服玩，以加祝贺。大则玉帛，长生久视之意，属于物品，以为庆生之丰礼也。及闻佛法中有弭灾延命之说，则以佛事为庆也。元魏、后周、隋世，多召名行广学僧与儒道对论，悦视王道，亦庆生之美事矣。“唐高宗召贾公彦，于御前与道士、沙门讲说经义。德宗诞日，御麟德殿，命许孟容等登座，与释老之徒讲论。贞元十二年四月诞日，御麟德殿，诏给事中徐岱、兵部郎中赵需及许孟容、韦渠牟，与道士葛参成、沙门谈筵等二十人讲论三教，渠牟最辩给。文宗九月诞日，召白居易与僧惟澄、道士赵常盈于麟德殿谈论，居易论难锋起，辞辩泉注，上疑宿构，深嗟揖之。“庄宗代，有僧录慧江，与道门程紫霄谈论，互相切磋，谑浪嘲戏，以悦帝焉。庄宗自好吟唱，虽行营军中，亦携法师谈赞，或时嘲挫。每诞辰饭僧，则内殿论义明宗。石晋之时，僧录云辩，多于诞月谈赞，皇帝亲座，累对论义。至大宋太祖朝，天下务繁，乃罢斯务，止重僧讲，三学为上，此无乃太厚重而贞实乎！”宋洪迈《容斋三笔》云：“唐德宗以诞日，岁岁诏佛老者，大论麟德殿。并召给事中徐岱及赵需、许孟容、韦渠牟讲说，始三家若矛盾然，卒而同归于善。帝大悦，赉予有差。此所载也云云。国朝命僧升座祝圣，盖本于此。”宋喻文豹《唾玉集》云：“德宗每年生日，令僧道及给事中等官，大论麟德殿，相与问难，赉赐有差，时以为上仪。白乐天有三教论衡。我朝圣节升座本于此。”《居家必用》云：“圣节，唐太宗以前有宴而无节，至明皇始曰千秋节。历代节名不同。”《事物纪原》云：“《唐会要》曰：‘开元十七年八月五日，源乾曜、张说等，请以是日为千秋节，休暇三日。至长庆七年十月十日，穆宗诞日，令天下州府置宴。文宗开成二年诞日，始禁屠宰，此圣节禁屠置宴之始也。’宋朝俱循用之。”忠按：：“开成二年，有圣节断屠之制。”然实圣节断屠始于隋高祖仁寿三年。《东斋纪事》辨《事物纪原》之误，见〈〉处。云：“仁寿三年夏五月癸卯，诏曰：‘哀哀父母，生我劬劳，欲报之德，昊天罔极。但风树不静，严敬莫追，霜露既降，感思空切。六月十三日，是朕生日，宜令海内为武元皇帝、元明皇后断屠。’”周必大《淳熙玉堂杂纪》云：“钱文僖公惟演《金坡遗事》云：‘旧规：学士六人，遇圣节，共率百二十缗，寺中设斋。今送五十千，与枢密使同开道场，前一日赴宴。’当时所记如此，近岁枢密院满散圣节及贡院赐宴，则学士、待制皆与，而无送钱故事。”
        </desc>
    </Doc>
    <Doc>
        <title>圣节黄榜</title>
        <desc>
            云：“启建之先一日，堂司备榜，张于三门之右，用黄纸书之。”又黄榜式云：黄榜式《幻住清规》云：“榜用黄纸书，如臣僧之名用红纸贴，可高四尺，阔三尺，此亦随屋大小，为挂之佛殿上，俟道场满散收起，榜用木作骨子。”《春明退朝录》云：“唐日历正正字犯仁宗嫌名。观十年十月诏，始用黄麻纸写诏敕。”又曰：“上元三年闰三月戊子，敕制敕施行，既为永式，比用白纸，多有虫蠹，自今已后，尚书省颁下诸司及州下县宜并用黄纸。《魏志》：刘放、孙资劝明帝召司马宣王，帝纳其言，即以黄纸令放作诏。”旧说曰：“圣节榜及经单用黄纸，防蠹也。或谓一月日间，岂怕蠹灾哉？但是敬之至也。”黄纸以黄檗染。《遁斋閑览》云：“古人写书皆用黄纸，以檗染之，所以辟蠹，故曰黄卷。”
        </desc>
    </Doc>
    <Doc>
        <title>圣节上堂</title>
        <desc>天子生日为圣节。详〈报祷类〉。上堂祝寿，详《敕修清规》。有圣节看经上堂。日本亦行圣节上堂。《清拙澄禅师建仁录》有天寿节上堂。</desc>
    </Doc>
    <Doc>
        <title>圣僧</title>
        <desc>
            忠曰：“僧堂中央所设像，总称圣僧。然其像不定，若大乘寺则安文殊，小乘寺则安憍陈如或宾头卢。有处用大迦叶，复用空生。如禅剎，则通用不拘，乃下文援证。”或说曰：“释迦法中，以憍陈如为僧宝之始，盖陈如腊大于迦叶一夏故，以陈如为僧堂中上座。然从唐大历已后，用文殊为上座。”《梵网经法藏疏》云：“又闻西国诸小乘寺，以宾头卢为上座；诸大乘寺，以文殊师利为上座。”睿山光定法师《一心戒文》云：“凡佛寺有三：一者一向大乘寺，初修业菩萨僧所住寺；二者一向小乘寺，一向小乘律师所住寺；三者大小兼行寺，久修业菩萨僧所住寺。凡佛寺上座，置大小二座：一者一向大乘寺置文殊师利菩萨以为上座；二者一向小乘寺置宾头卢和上以为上座；三者大小兼行寺置文殊与宾头卢两上座。小乘布萨日，宾头卢为上座，坐小乘次第；大乘布萨日，文殊为上座，坐大乘次第。”普通广释引惠苑。有迦叶为圣僧。《别源旨禅师东归集》和竺仙和尚贺太虚侍者侍圣僧韵偈云：“子今勤侍大迦叶，即能超宗还异目。”又云：“恭惟圣僧大迦叶尊者，意根灭尽，妙法开明，分宝华座于多子塔前，破金色颜于灵山会上。”有须菩提为圣僧。云：“恭惟灵山会上空生尊者，达法不二，解空第一。”日本黄檗山万福寺僧堂安布袋和尚为圣僧，未闻其有所据。
        </desc>
    </Doc>
    <Doc>
        <title>圣僧板头</title>
        <desc>
            忠曰：“圣僧前下间板为圣僧板头，盖圣僧侍者板也。见。即前堂首座分手，亦名西堂板头。”见〈僧堂〉处东福僧堂图。云：“参头领众僧堂前门下手入。乃至仍至圣僧前问讯，自末先移步，过圣僧侍者板头，进三两位，次第而立。”云：“住持入堂，前堂首座入次，名德西堂插入，归圣僧板头立。”又〈大挂搭归堂〉云：“参头领众巡堂，排立问讯，从班尾先移步，退圣僧板头立。维那入堂，烧香上间立。”解云：“维那与挂搭人对立也。”又〈结制礼仪〉云：“次知事入堂烧香，大展三拜，巡堂一匝，至圣僧板头排立。”
        </desc>
    </Doc>
    <Doc>
        <title>圣僧侍者</title>
        <desc>
            《敕修清规》云：“圣僧侍者，不立班，在众后行道，堂外粥饭。贵有道心。斋粥二时上供，鸣下堂椎，朝夕交点被位，中夜剔灯。同维那交收亡僧唱衣钱，住持迁化，把帐。头首秉拂则为烧香，或代鸣椎念佛。职满，在本山当预侍者名。退耕、断桥二老在众时，常充此职，以能结众缘，而励志于道也。”义堂《日工集》云：“府君义满问：‘衣钵侍者次，是何侍者？’曰：‘圣僧侍者，即秉拂侍者也。常在僧堂侍于圣僧者。’君曰：‘其职为贵为贱？’曰：‘此职多以道者充之，或虽勤旧，亦发心自请充者有之。’”
        </desc>
    </Doc>
    <Doc>
        <title>师姑</title>
        <desc>
            尼称师姑。云：“初在归宗会下时，忽一夜巡堂，叫云：‘我已大悟也！’众骇之。明日，归宗上堂，集众，问：‘昨夜大悟底僧出来。’师出云：‘智通。’归宗云：‘汝见什么道理言大悟？试说似吾看。’师对云：‘师姑天然是女人作。’归宗默而异之。”《宗门统要》云：“郑十三娘年十二岁时，随师姑到大沩，才礼拜起，沩便问：‘这个师姑甚么处住？’姑云：‘南台江边住。’沩便喝出。又问：‘背后老婆甚处住？’十三娘放身近前，叉手立。沩再问，娘云：‘早个呈似和尚了也。’沩云：‘去。’”
        </desc>
    </Doc>
    <Doc>
        <title>师孙</title>
        <desc>弟子之弟子，称师孙。有师孙。又见〈小师〉处。</desc>
    </Doc>
    <Doc>
        <title>师翁</title>
        <desc>忠曰：“师之师，又称师翁。”见〈师祖〉处。</desc>
    </Doc>
    <Doc>
        <title>师祖</title>
        <desc>
            忠曰：“师之师，称师祖。”见〈大师祖〉处。閑极云公嗣虚堂愚撰〈虚堂愚和尚行状〉中云：“运庵师祖谢事真之天宁。”又有大师祖称为师祖者。《禅林宝训》云：“演祖曰：‘山门执事知因识果，若师翁辅慈明师祖乎。’”忠曰：“是五祖演于慈明称师祖，于杨岐称师翁。”
        </desc>
    </Doc>
    <Doc>
        <title>施财</title>
        <desc>
            云：“维那打槌一下，首座施财，喝云：‘财法二施，等无差别。檀波罗蜜，具足圆满。’库头或维那次第行嚫，轻手放僧前单上，意在恭敬。众僧合掌受嚫，不得眼觑，及不得将嚫钱掷被位作声，斋毕收之。”云：“，遍食椎后，从圣僧后转左边，朝首座问讯，复鸣椎一下而出，为请施财也。”《资持记》云：“达嚫，梵言，此翻财施。世谓以财衬食，故名嚫者，不识”华梵；又召说法为施财者，并非。”详〈〉处。云：“甘到南泉设粥，时黄檗为第一座，甘云：‘请施财。’檗云：‘财法二施，等无差别。’甘舁钱出去，须臾复云：‘请施财。’檗复云：‘财法二施，等无差别。’甘便行钱。”
        </desc>
    </Doc>
    <Doc>
        <title>施饿鬼食</title>
        <desc>
            施食具言施饿鬼食。《释门正统》云：“若夫施食之法，又非一切人天所知，惟如来以大慈普覆，不忍一切含灵受其饑饿苦恼故，假面然鬼王缘起，令阿难尊者以一抟食，诵咒施之。今缁素通行，谓之施饿鬼食。经律所出，有三不同：一、《涅槃经》谓之旷野鬼；二、《焰口经》谓之焰口鬼；三、《鼻奈耶律》谓之诃利帝母。皆由如来善权示迹，俾后之学者依而行之。观其所行，用力甚约，收功甚博。回视夫灵辄倒戈，漂母返哺之俦，诚有天渊之间。所谓旷野鬼并诃利帝母者，今为佛弟子每食必出生饭者是也。所谓焰口鬼及婆罗门仙者，今为佛弟子至心所辨斛食者是也。”
        </desc>
    </Doc>
    <Doc>
        <title>施食</title>
        <desc>
            唱食又名施食，与施饿鬼食不同。施饿鬼食，见〈丧荐类〉。《禅苑清规》云：“首座施食，粥云：‘粥有十利云云。’斋云：‘三德六味云云。’施食讫，行者喝食入。”详〈咒愿〉处。云：“一日斋僧，自行食次，曰：‘上座施食。’上座曰：‘三德六味。’陈曰：‘错。’上座无对。”
        </desc>
    </Doc>
    <Doc>
        <title>施食法</title>
        <desc>
            云：“七月十五日晚设盂兰盆会，讽经施食。”又见〈施饿鬼食〉处。《幻住庵清规》载普施法食文，与日本禅林所行异也。《救拔焰口饿鬼经》云：“阿难独居静处，中夜忽见一饿鬼，名曰焰口，口中火然，咽如针锋，白阿难言：‘汝三日后，死我趣中。’阿难惶怖，问：‘何方便？’饿鬼答言：‘汝于明日若能布施百千那由他恒河沙数饿鬼，并百千婆罗门仙等，以摩伽陀国所用之斛，各施一斛饮食，并及为我供养三宝，汝得增寿，令我离于饿鬼之苦，得生天上。’阿难白佛，佛告阿难：‘勿怖，我能方便，有陀罗尼名曰无量威德自在光明胜妙力，即能充足俱胝那由他百千恒河沙数饿鬼及婆罗门仙等上妙饮食，一一皆得摩伽陀国所用之斛，七七斛食，能食彼众，解脱苦身，得生天上。阿难！汝今受持，福德寿命皆得增长。’说陁罗尼曰：‘曩谟萨缚怛佗孽跢嚩路枳帝唵三跋罗三跋罗吽。’佛告阿难：‘若人欲求长寿福德增荣，满足檀波罗蜜，每于晨朝及一切时悉无障碍，取一净器，盛以净水，置少饮麨及饼饭等，右手按器，诵前陁罗尼七遍云云。’”广说不能具引。
        </desc>
    </Doc>
    <Doc>
        <title>施浴</title>
        <desc>
            云：“师以时机浅昧，难任极旨，茍启之非器，令彼招谤讟之咎。我宁不务开法。每月三、八施浴，僧道万计。师常谓诸徒曰：‘但得慧门无壅，则福何滞哉？’”又见〈〉处。《佛说温室洗浴众僧经》云：“耆域欲请佛及僧菩萨大士入温室澡浴，佛告医王：‘吾当为汝说澡浴及报之福。澡浴之法，当用七物除去七病，得七福报。七物：一、然火；二、净水；三、澡豆；四、酥膏；五、淳灰；六、杨枝；七、内衣。除七病：一、四大安隐；二、除风病；三、除湿痹；四、除寒冰；五、除热气；六、除垢秽；七、身体轻便，眼目精明。如是供养众僧，便得七福：一、四大无病；二、面貌端正；三、身体香洁；四、肌体润泽；五、多人从拂尘垢，识宿命；六、口齿香好白齐，所说肃用；七、所生处自然衣饰珍宝。乃至广说。”
        </desc>
    </Doc>
    <Doc>
        <title>十方刹</title>
        <desc>
            忠曰：“请诸方名宿住持，不拘甲乙，故为十方剎也。”云：“凡十方寺院住持虚席，必闻于所司，伺公命下，库司会两序勤旧茶，议发专使修书、制疏，茶汤榜请书记为之。”义堂信禅师《日工集》云：“上杉兵部来和会报恩永式。堂曰：‘昔十方诸檀为先师造寺不可胜计，特以天龙为十方剎。’兵部曰：‘吾闻临川以下大小寺院皆为度弟院，今此瑞泉亦然。’”《空华集》云：“天龙资圣寺以本备十方之居，故先师不允徒弟者挂搭。”详〈〉处。《翻译名义集》云：“裕师寺诰云：‘寺是摄十方一切众僧修道境界，法为待一切僧经游来往，受供处所，无彼无此，无主无客，僧理平等，同护佛法故。其中饮食众具，悉是供十方凡圣同有，鸣钟作法，普集僧众，同时共受，与檀越作生福之田。如法及时者，皆无遮碍，是宜开廓远意，除蕩鄙怀，不吝身财，护持正法。’”忠曰：“寺诰十方义，与请十方僧住持少异焉，然寺通十方，则其义同。”
        </desc>
    </Doc>
    <Doc>
        <title>十佛名</title>
        <desc>
            旧说曰：“凡十念之称，可通一切佛号。然道安所制，食时十念，特称为十念矣，即今十佛名也。十是存大数，实佛名不到十。或复除阿弥陁、大势至，拘十句之数，非也。释迦是秽土佛，文殊、普贤其弟子，而表理行；弥陁是净土佛，观音、势至其弟子，而表悲智。此六名，净秽相待而标举，已取伴之观音，岂可去主之弥陁耶？凡释迦现秽国，教众生厌此求彼；弥陁居净邦，迎众生接取不舍，此谓遣迎矣。而今之拣意亦在此，故弥陁、势至不可除也。又弥勒是秽土东宫，观音、势至是净土东宫也。若然，则可配于何位次？偶览一书，弥勒次云极乐世界阿弥陁佛，又观音次云大智势至菩萨。吴克己所录释道安食时念三宝列次亦同此。”吴克己编《释门正统》今本宗鑒述，多资彼。《释门正统》云：“佛图澄有弟子曰道安，令僧食时念佛，取法、报、见、未、摄摄及二土四大弟子为十声，余为结句也。或者昧之，溺于数而缺其所念，过矣。”忠曰：“法、报可知。见，现在释迦。未，未来弥勒。二土，娑婆、极乐。四大弟子，彼土观音、势至，此土文殊、普贤也。摄摄者何？旧说曰：‘弥陁是摄取不舍之佛，故云摄也。次摄，总摄义，谓十方三世一切诸佛也。’”东福云章庆和尚制十佛科图，自述意曰：“十佛名，古来诸祖未检得本据，明国亦无明答者。予顷于道安法师传得之，仍作科线如左。””总念稽首薄伽婆，圆满修多罗，大乘菩萨众，功德难思议。忠曰：“上三句，如次佛法僧。”别念图忠曰：“弥陁报身，科何为应身？谓胜应身也。复观音补处乎乐土，见《观音授记经》。则弥陁当入涅槃。入涅槃之佛，岂非应身耶？又文殊言大圣者，《华严演义钞》云：‘言大圣者，即文殊也。不指其名，直言大圣。今山中称念，但云大圣菩萨，即举总称，别指吉祥耳。’”忠曰：“山中者，谓五台山也。”又曰：“毗卢遮那，此云遍一切处。卢舍那，此云光明遍照，又翻净满。释迦牟尼，此云能仁寂默。”《翻译集》。忠曰：“《律苑事规》载佛名，十方三世一切诸佛下，加大小两乘毗尼戒藏、一切法宝。大势至菩萨下，加十方三世诸大菩萨、南山圣师菩萨、大智律师菩萨、西天此土传法祖师、声闻缘觉得道真僧，而无诸尊菩萨已下两句。盖以古来十佛名，无己宗祖名，所依法名为阙典矣。”又曰：“举之，加《大乘妙法莲华经》一句。古东福寺十佛名，岐阳和尚，势至下加圣一国师。””忠曰：“十佛名，每日粥饭二时唱之。道安云：‘令僧食时念佛。止此’已言食时，则粥时饭时应皆念也。”
        </desc>
    </Doc>
    <Doc>
        <title>十六罗汉</title>
        <desc>
            山门阁上多安十六罗汉，其名号、住处、眷属，详于《法住记》。记云：“难提蜜多罗曰：‘如来先已说《法住经》，今当为汝粗更宣说。止此’”故知十六尊者本是佛说，庆友后述说。难提蜜多罗，唐言庆友。今唯列其名。第一、宾度罗跋啰墯阇尊者；第二、迦诺迦伐蹉尊者；第三、迦诺迦跋厘墯阇尊者；第四、苏频陁尊者；第五、诺距罗尊者；第六、跋陁罗尊者；第七、迦理迦尊者；第八、伐阇罗弗多罗尊者；第九、戍博迦尊者；第十、半诺迦尊者；第十一、啰怙罗尊者；第十二、那伽犀那尊者；第十三、因揭陀尊者；第十四、伐那婆斯尊者；第十五、阿氏多尊者；第十六、注荼半托迦尊者。又《法住记》云：“如是十六大阿罗汉，一切皆具三明、六通、八解脱等无量功德，离三界染，诵持三藏，博通外典，承佛敕故，以神通力延自寿量，乃至世尊正法应住，常随护持，及与施主作真福田，令彼施者得大果报。”又云：“若此世界国王、大臣、长者、居士，若男若女，发殷净心，为四方僧设大施会，或庆寺、庆像、庆经幡等施设大会，或诣寺中经行处等，卧具、饮食奉施僧众，时此十六大阿罗汉及诸眷属，随其所应，分散往赴，现种种形，蔽隐圣仪，同凡常众密受供具，令诸施主得胜果报。此南赡部洲人寿极短，至于十岁刀兵劫起。乃至人寿渐增，至百岁时，此十六大阿罗汉与诸眷属复来人中，称扬正法，度众出家，作饶益事。人寿七万岁时，正法永灭，时十六大阿罗汉用七宝造窣堵波，释迦如来遗身皆集其内，香花供养，绕百千匝，作如是言：‘敬礼世尊释迦如来应正等觉，我受教敕，护持正法，及与天人作诸饶益。法藏已没，有缘已周，今辞灭度。’说是语已，一时入涅槃。”略钞。
        </desc>
    </Doc>
    <Doc>
        <title>十六善神</title>
        <desc>
            丛林转读《大般若经》，揭释尊十六善神像。《陀罗尼集经》载《般若波罗蜜多大心经》云：“尔时，世尊正在大会说般若波罗蜜及说是真言法利益方便，能令一切人、非人等，闻此陀罗尼者，悉发无上菩提之心，回向十方诸佛国土，当得阿耨多罗三藐三菩提，常生欢喜。“尔时，众中有十六大药叉将，其名曰：达哩底啰瑟咤大将、禁毗噜大将、嚩日噜大将、迦尾噜大将、弥睹噜大将、欶怒毗大将、阿你噜大将、娑你噜大将、印捺噜大将、波夷噜大将、摩尾噜大将、娇尾噜大将、真特噜大将、嚩咤徒噜大将、尾迦噜大将、俱吠噜大将。有如是等十六大药叉将，各将七千诸眷属等，即从座起，顶礼佛足，而白佛言：‘世尊！今此众中，一切天人既闻佛教，灭一切罪，不堕三涂，植于佛种，我等药叉将亦复如是，既蒙佛恩，我等归命佛法僧宝，常随拥护佛法僧众。若王、大臣、比丘、比丘尼、优婆塞、优婆夷等，及一切众生，受持此法，若读若诵，若听若念，又复念佛，若坐禅者，我等十六药叉将及诸眷属随其行处而卫护之。若国城邑，若聚落中，若空閑林中，如是等处，若有念此般若波罗蜜多名者，我等眷属悉皆拥护。若人持此般若波罗蜜多时，忽遇一切诸难事者，我等眷属共相拥护。若复有人欲得般若波罗蜜多成就者，我等眷属使满其愿。’“尔时，佛赞诸药叉大将言：‘善哉！善哉！汝等眷属能于般若波罗蜜多所在之处而作卫护，为未来世诸众生故，说修行之法。’“尔时，诸药叉王等言：‘若王、若比丘、比丘尼、优婆塞、优婆夷，若能深心信解我般若波罗蜜多功德自在威力陁罗尼成就故者，又须我等十六眷属来佐卫护，汝等有能依我此法，如前结护，广建道场，为之坛法求诸利益，国祚延长，人民安乐，四方无事，灾祸不侵，保守贞干，无诸疾苦，当请清净持明师，无问道俗，道体相同行纯熟者，七人乃至二七、三七人等。净持戒行德尊长者，当于一所别立厨膳，供给师等，任取胜地，无问寺内宽大堂宇庭院之所，若近舍利浮图塔庙，若好园林名山净处，起作道场。其坛场法，掘去恶物，净土筑平，如前所说。筑平正已，又以净牛粪和香汤泥摩涂其地，以五色粉作三重院，三重各开四门。第三重内院作一圆月，中心安般若波罗蜜多菩萨像，面向西门，其像右边安帝释天，左边安梵摩天，东面安使者，西面持明者。第一重外，四方各列四神王像，四方各四，总数即是十六神王。若欲画者，第一重内画着亦得。其持明师者，入第三重内，正在般若波罗蜜多像前，先请般若波罗蜜多菩萨，次请梵天等，次请召四面十六神王而安置之，及使者等。’”欶《玉篇》：“所角切。”忠曰：“此经印相有十三，真言有九，而揭谛咒其一也。又有请十六神咒，若诵其咒，则不须供养即得成就，十六神即到，任行者驱使，功德无穷，须往览。又有般若坛法及画大般若像法，所谓般若菩萨也。”云：“《大般若》十六善神之名，及其本尊不定，唯其胁士必法涌、常啼也。或曰：十二神将加四天为十六神，而不记名字。常喜院《要集记》列十六夜叉名云：毗首羯摩夜叉、劫比罗夜叉、法护夜叉、眉目夜叉、广目夜叉、护军夜叉、珠贤夜叉、满贤夜叉、持明夜叉、阿咤缚夜叉、缚苏松龙王、苏摩那龙王、补沙毗摩龙王、诃利帝大天佛、医罗缚蹉大天佛、双目大天佛。其本尊三种，而胁士随本尊有异。若本尊药师，则胁士日光、月光也。本尊释迦，则胁士普贤、文殊也。本尊般若菩萨，则胁士法涌、常啼也。当寺北山观胜寺。法用如此。凡文殊，般若部总部主也。般若菩萨，大般若别部主也，故立为本尊。释迦说教之主，药师主息灾，故并立为本尊焉。”忠曰：“《要集记》十六夜叉名，未知何据矣。《陁罗尼集经》明列名，不用别说。”《寂照堂谷响集》列十六善神名毕，曰：又问：十六神形相如何？答：一书云提头攞咤善神，身绿青色，怒颜开口，着赤衣，被甲胄，右手持刀，左手杖鉾，须发赤黑色。毗卢勒叉善神，身赤紫色，忿颜闭唇，着白青衣，擐甲胄，右拔刀，左按腰，须发绀青色。摧伏毒害善神，身赤肉色，着白色衣，擐甲胄，右执刀，左手掌向外当胸，须发皆竖，绀色。增益善神，身赤肉色，怒颜，四臂，右第一手持刀，第二把剑轮，左第一手执杨枝，第二擎半月，着绿色袈裟，红裳，颈悬璎珞。欢喜善神，身绿青色，忿颜，头顶金色孔雀，右手持钩，左按腰，着赤衣，披甲胄，须发赤色。除一切障难善神，身黄色，怒相，六臂，右手第一持三戟，次捧经卷，次擎塔，左第一红莲华，次执钩，次把螺，首戴宝冠垂璎珞，披白衣，挂袈裟，风翻环佩。拔除罪垢善神，身赤黄色，裸体，着杂色袈裟，右手持五叉棒，左作拳置顶上，瞋目开口，利牙上下出，发毛竖立。能忍善神，身绀青色，裸体，被铠，头着素帽垂下，右手持剑，左手执槊，须发赤黑。已上右方。吠室罗摩拏善神，身青黑色，瞋面合唇，右手杖金刚棒，左手擎宝塔，披赤衣，着甲胄，须发赤黑色。毗卢博叉善神，身青黑色，笑颜，着绿衣，带甲胄，右手握笔，左执卷，如欲书之势，须发赤色。离一切怖畏善神，形相全似帝释天，但头戴髑髅，，是异彼天耳。救护一切善神，身白青色，形相全如毗沙门天，但两手合掌，指端插红色微敷莲华。摄伏诸魔善神，身黑肉色，右手持剑，左垂掌向外，璎珞庄严。能救诸有善神，身白绿色，颜貌如玉，二手合掌，屈二头指着中指背第一节，着铠，带红裙，披白色袈裟。师子威猛善神，肉色，忿怒相，具四臂，右第一持斧，第二剑，左第一擎梵箧，第二三戟，首戴师子冠，着绀色袈裟，披虎皮小服。勇猛心地善神，身绿色，微笑，擐甲胄，形如能救诸有，二手外缚当心。已上左方。世有金刚智所译《般若守护十六善神王形体》一卷三纸，读之，明知非是金刚智笔语，缀文甚拙，想先达依金刚智图画录之，而假金智名矣。不自揣之甚，今予所注名及形相，粗摘彼卷中前却语而已。
        </desc>
    </Doc>
    <Doc>
        <title>十僧阁</title>
        <desc>建长寺有十僧阁。云：“师居建长，起十僧阁，各立扁，以居大耆旧。”</desc>
    </Doc>
    <Doc>
        <title>十刹</title>
        <desc>
            忠曰：“剎者，剎竿之义。寺前树剎竿，故称寺为剎也。剎竿，见〈器物类〉。”支那十剎者：一、中天竺山天宁万寿永祚寺。在杭州临安府。二、道场山护圣万寿寺。在湖州乌程县。三、蒋山太平兴国寺。在建康上元府。四、万寿山报恩光孝寺。在苏州平江府。五、雪窦山资圣寺。在明州庆元府。六、江心山龙翔寺。在温州永嘉县。七、雪峰山崇圣寺。在福州侯官县。八、云黄山宝林寺。在婺州金华县。九、虎丘山云巖寺。在苏州平江府。十、天台山国清教忠寺。在台州天台县。日本十剎者，历应五年所定。一、净智寺。在相模。二、禅兴寺。在相模。三、圣福寺。在筑前。四、万寿寺。在山城。五、东胜寺。在相模。六、万寿寺。在相模。七、长乐寺。在上野。八、真如寺。在山城。九、安国寺。在山城。十、万寿寺。在丰后。康历年中，重议定：一、万年山等持寺。在山城，一山号凤凰。开山梦窗疏石。二、灵龟山临川寺。在山城。开山梦窗疏石。三、安国山圣福寺。在筑前博多。开山明庵荣西。四、万年山真如寺。在山城。开山子元祖元。五、神鸡山安国寺。在山城，旧号北禅寺。开山大同。六、蒋山兴圣万寿寺。在丰后。山连翁智侃。七、巨鳌山兴国清见寺。在骏河。开山关圣。八、瑞云山定林寺。在美浓。开山高峰显日。九、觉雄山大福田宝幢寺。在山城。开山春屋妙葩。十、龙岛山崇禅寺。在出羽。山春屋妙葩。尔后历代沿革，不得悉记。
        </desc>
    </Doc>
    <Doc>
        <title>十王</title>
        <desc>
            禅剎亦有位十王者。《大慧普说》云：“泐潭湛堂和尚，一日因修钟楼，楼下元有地藏十王塑像，普请移出，安在三门头。是时山僧亦捧一身，堂问：‘你手里大王姓甚么？’山僧云：‘姓梁。’盖湛堂姓也。堂遂以手作展朴头脚势云：‘争柰姓梁底少这个！’对曰：‘虽然少这个，鼻孔不多争。’堂云：‘杜撰禅和，如麻似粟。’”云：“下界酆都大帝、冥府十殿慈王、善恶诸司、功曹典吏、焰摩罗界、牛首马面阿旁等众。”《清拙澄和尚日本录》：“近江太守直庵居士七七日，升座云：‘今大孝千代松殿与诸兄命僧于七七日内，众僧十员，看经、礼忏、坐禅、诵咒。每遇七日，印造《法华经》，绘画十王化现本尊佛菩萨像。’”忠曰：“十王者：一、秦广王；二、初江王；三、宗帝王；四、五官王；五、阎罗王；六、变成王；七、泰山王；八、平等王；九、都市王；十、五道转轮王也。见《十王经》。此经前哲判为伪妄，然禅剎犹或存十王之像者，意在弘劝惩之道欤。”又《西游记》云：“孙悟空道：‘快报名来！’十王道：‘我等是秦广王、初江王、宋帝王、忤宫王、阎罗王、平等王、泰山王、都市王、卞城王、转轮王。’”忠曰：“《西游记》，妄诞之书，不足信用矣。”《韵语阳秋》云：“欧阳永叔素不信释氏之说，既登二府，一日，被病亟，梦至一所，见十人冠冕环坐。一人云：‘参政安得至此？宜速反舍。’公出门数步，复往问之曰：‘公等岂非释氏所谓十王者乎？’曰：‘然。’因问：‘世人饭僧造经，为亡人追福，果有益乎？’答云：‘安得无益？’既寤，病良已，自是遂信佛法。文康公得之于陈去非，去非得之于公之孙恕，当不妄。”忠曰：“十王藏典不谈，不应凭欧阳之梦而实其事。昼日所闻见，夜间成梦境，不应诘欧阳之所睹。饭僧造经为福，经说明白。祇欧阳因此方信佛法，则其见浅近，不可望玄妙可知也。”刘须溪〈十王殿修造疏〉云：“江村古寺，托于长者之间；风雨颓廊，谓是何王之殿？眷焉修复，赖尔众多，列为十地十观，以象三公三又。宣室但言鬼神事，不也世尊；天堂必有君子登，存乎人者。”《释门正统》云：“有所谓十王者，按《正法念经》只有琰摩罗王，此翻为双王，以兄主男狱，妹主女狱故也。据《冥报记》云：‘天帝统御六道，是谓天曹；阎罗王者，是谓地府，如人间天子；泰山府君，如尚书令录；五道大神，如六部尚书；自余鬼道如州县等。’此外十殿之名，乃诸司分者，乃唐道明和尚入于冥中，一一具述，因标其号，报应符合。初匪罔世，往往犹历代官制不同，随时更变也。又有《十王经》者，乃成都府大圣慈寺沙门藏川所撰。又〈水陆仪文〉叙曰：‘图形于果老仙人，唐张果老画帧。起教于道明和尚，虽冥司有十王之号，在藏殿无一字之谈。稽考所因，粗知其故。由双王之示实，分十殿以强名，或崇追荐之方，或启预修之会云云。’”《佛祖统纪》云：“世传唐道明和上神游地府，见十王分治亡人，因传名世间，人终多设此供。十王名字，藏典传记可考者六：阎罗、五官、二名见《提谓经》。平等、《华严感应传》：郭神亮为使者追，至平等王所，因诵“若人欲了知”四句偈，得放回。泰山、《译经图纪》：沙门法炬译《金贡泰山赎罪经》、《孝经援神契》，泰山，天帝孙，主召人魂。初江、《夷坚志》：池州郭生梦入冥府，王揖坐，谓曰：我是西门王郎，冥司录我忠孝正直，不害物，得作初江王一纪。秦广、《夷坚志》：南剑陈生既死，其弟之女见二鬼导至宫殿，曰：秦广王也。王谓女曰：欲救伯苦，可转《八师经》。女寤，家人求得经，请僧诵千遍，兄梦弟来谢曰：已获生天。”忠曰：“《五杂组》云：‘藏经云泰山为天帝之孙，为五岳祖，主掌人间生死修短。此俗说之鼻祖也。止此’泰山，天孙，《孝经援神契》之说，而谢肇浙诬以藏经，何也？”
        </desc>
    </Doc>
    <Doc>
        <title>十问讯</title>
        <desc>即普同问讯也。合掌横竖，若画十字故名。曰：“住持到法堂东月坛，冬则脱帽子，到中央十问讯，登座。”</desc>
    </Doc>
    <Doc>
        <title>十务</title>
        <desc>
            〈禅门规式〉云：“置十务，谓之寮舍，每用首领一人，管多人营事，主饭者目为饭头，主菜者目为菜头等。”见〈〉处。忠曰：“十务未稽一一目。”《传灯钞》云：“一山曰：‘十件事务，令人主领也，今两班职也。’”忠曰：“见〈禅门规式〉所注，以饭头、菜头等为十务，则必当但东班中分此职。然言今两班也，恐不是。”
        </desc>
    </Doc>
    <Doc>
        <title>什物</title>
        <desc>
            云：“知客引专使巡寮毕，次第呈纳本寺须知，仪从什物。”又〈交割砧基什物〉云：“入院后，须会两序勤旧茶，详细询问山门事务，砧基契书什物，逐一点对交割。”云：“我忆念过去供养恒河沙数诸佛，造僧伽蓝，营辨什物。”《瑜伽师地论》明十种身资具，第八云什物之具。玄应《一切经音义》云：“什物，时立切。《三苍》：‘什，十也；什，聚也，杂也，亦会数之名也，又谓资生之物也。’今人言家产器物，犹云什物。物即器也。江南名什物，北土名五行。《史记》舜作什器于寿丘，《汉书》贫人赐田宅什器，并是也。”慧琳《一切经音义》云：“什物，音十。旧《音义》云：‘什，众也，杂也，会数之名也，资生之物，谓之什物也。’《字镜》云：‘物即万物也。牛为大物，天地之起牵牛故，物字从从牛，勿声也。’”云：“舜作什器于寿丘。”《索隐》云：“什器，什，数也，盖人家常用之器非一，故以十为数，犹今云什物也。”《经国大典注解》云：“什物，什，数也，所用之物非一，故曰什，举成数也，犹言若干也。”云：“秉性节约，常服布被，蔬食瓦器，帝见而叹，赐布帛、帐帷、什物。”章怀注：“军法五人为伍，二五为什，则共其器物，故通谓生生之具为什物。”忠曰：“此本师古解什器字者也。”云：“有住庵僧缘化什物，甘曰：‘若道得即施。’乃书心字，问：‘是什么字？’僧云：‘心字。’又自问其妻：‘什么字？’妻云：‘心字。’甘云：‘某甲山妻亦合住庵。’其僧无语，甘亦无施。”《文中子》云：“邳公好古物，钟鼎什物圭玺钱具不具。”
        </desc>
    </Doc>
    <Doc>
        <title>石鱼</title>
        <desc>
            忠曰：“佛寺又有用石作鱼鼓者。”云：“佛宫琢琳瑯，悬鱼警群聪。缓扣集方袍，急拊趋百工。虽无笋虡器，自协征与宫。犁然当人心，邈有炎氏风。山泉自疏数，佩玉相玲珑。朝昏间钟鼓，清响传无穷。惟有宝陁山，于音获圆通。一闻如得解，石巩亦投弓。”
        </desc>
    </Doc>
    <Doc>
        <title>拾遗牌</title>
        <desc>
            《禅林宝训》云：“山堂住黄龙日，有智恩上座，为母修冥福，透下金二钱，两日不寻。圣僧才侍者，因埽地而得之，挂拾遗牌，一众方知。盖主法者清净，所以上行下效也。”云：“丛林百丈古清规，遗者应须挂拾遗。若也便将为己有，亦名偷盗罪无疑。”云：“孔子初仕为中都宰，男女别涂，路无拾遗。”云：“梁王曰：‘若寡人国小也，尚有径寸之珠，照车前后各十二乘者十枚。’威王曰：‘寡人之所以为宝与王异云云。吾臣有种首者，使备盗贼，则道不拾遗，将以照千里，岂特十二乘哉？’”云：“昔者黄帝治天下，而力牧太山稽辅之云云。田者不侵畔，渔者不争隈，道不拾遗，市不豫贾。”
        </desc>
    </Doc>
    <Doc>
        <title>食堂</title>
        <desc>
            忠曰：“禅林僧堂本食堂也，食堂即斋堂也。”云：“寺，古制皆有僧堂，然惟会食而已，至于寝处，则有别室，如今教律院犹然也。独禅林自唐开元中，百丈海禅师作清规，设长连床于堂，率众尽入居之。床端为木函盈赤，以贮三衣一钵，外无余畜也。坐卧起居有时，凡晨昏午夜以及旦，长老首座加巡警焉，惰者罚，不率教而摈之。至于禅寂，屹若枯株，湛然止水，众千百肃如也。由贞元距今六而年，他规尽废，僧散处寺内外，甚者一己占屋数十间，积产业以万计，舆马、仆从拟巨室，冒刑法，污宗教，有不可胜言者矣！而堂之规，犹独得如古，使天下之凡若僧者，尽撤其私室，禁而私畜，而会之于一堂，申以吾祖之规教之，庸有如前所陈之敝乎？而僧者能终身不越堂户，继之以不昏不乱，虚而照，寂而应，超生死，越三界，虽古圣贤，不出乎是也。”南山云：“初入食堂，随门颊举足，出时亦尔。”《释氏要览》云：“《毗柰耶》云：‘给孤长者造寺后作念：若不彩画，便不端严。即白佛，佛言随意。未知画何物，佛言云云，食堂画持饼药叉。’”《祇园图经》云：“最巷北大院，名僧食所，自开三门，中门之北有大食堂，堂前列树，方维相对，交阴相接，渠流灌注，甚可观阅，凡僧食者，多止此林。”云：“平康坊菩提寺，食堂前东壁上，吴道玄画《智度论》色偈变。”不空三藏奏代宗：“天下食堂，中置文殊为上座。”详见〈〉处。中曰：“扫洒食堂，扫除竟，入室坐禅。”《佛本行集经》曰：“尔时世尊，日在东方，着衣持钵，共诸比丘，来至食堂，于所敷设，次第而坐。”《杂阿含经》曰：“比丘低舍与众多比丘集于食堂，语诸比丘言：‘诸尊！我不分别于法，不乐修梵行，多乐睡眠，疑惑于法。佛广呵责。’”又云：“佛住舍卫国祇树给孤独园，前三月夏安居竟，有众多比丘集于食堂，为佛缝衣。”云：“国清寺有拾得，知食堂，寻常收贮余残菜滓于竹筒内，寒山若来，即负而去。”又〈拾得录〉云：“拾得者，知库僧灵熠令知食堂香灯供养。忽于一日，与像对坐，佛盘同餐。”云：“师问僧：‘甚处来？’云：‘南泉。’师云：‘在彼多少时？’云：‘粗经冬夏。’师云：‘恁么则三十年后，成一头水牯牛去也。’云：‘某甲虽在彼中，且不曾上他食堂。’师云：‘口欱南风那？’云：‘和尚莫错，自有把匙箸人在。’”云：“移住钱塘净慈，继圆照之后，食堂日千余口，仰给于檀施，而供养庄严之盛，游者疑在诸天。”儒家亦有食堂。云：“贞元十八年五月某日，新作食堂于县内之右，始会食也。”又云：“其上栋，自南而北者，二十有二尺，周阿峻严，列楹齐同。”又云：“既成得羡财，可以为食本，月权其赢，羞膳以充，乃合群吏于兹新堂升降坐起，以班先后。”又云：“惟礼食之来古也，今京师百官咸有斯制，甸服亦王之内邑，且官有联属，则宜统会以齐之也。向之离而今之合，其得失也远甚。我是以肃焉而庄，衎焉而和，群疑以亡，嘉言以彰旨乎，其在此堂也。”
        </desc>
    </Doc>
    <Doc>
        <title>示众</title>
        <desc>《六祖法宝坛经》云：“师示众云：‘善知识！我此法门以定慧为本。’”此外《坛经》示众多。忠曰：“诸录示众，此为最古也。”</desc>
    </Doc>
    <Doc>
        <title>侍司</title>
        <desc>侍者寮也。云：“每夏前告香，新归堂者推参头一人，维那和会定，同众诣侍司稟云：‘新挂搭兄弟欲求和尚告香普说。’”</desc>
    </Doc>
    <Doc>
        <title>侍者寮</title>
        <desc>
            云：“师契悟野鸭子因缘，浃背汗流，却归侍者寮哀哀大哭云云。”云：“一日，在侍者寮思之：古帆未挂，有甚难会云云。”侍者寮扁择木。《大慧年谱》云：“师三十七岁，抵天宁挂搭，圆悟令居择木堂，作不厘务侍者。”云：“鸟则择木，木岂能择鸟？”《大慧普说》作择木寮。侍者寮扁小玉。日本禅蓝志南禅寺侍者寮曰小玉。《联灯》云：“圆悟勤禅师归五祖，入侍者寮。偶五祖为陈提刑举小艳诗云：‘频呼小玉元无事，只要檀郎认得声。’师问答云云，忽然大悟。”
        </desc>
    </Doc>
    <Doc>
        <title>侍真</title>
        <desc>忠曰：“侍祖塔真影者曰侍真，即塔主也。真者，祖师形像也。”云：“师将顺世，告众曰：‘有人邈得吾真否？’众皆将写得真呈师云云。”</desc>
    </Doc>
    <Doc>
        <title>侍真侍者</title>
        <desc>即丧司侍者，侍于灵者。见〈丧司书记〉处。云：“山门维那送见职侍者、侍真侍者归众寮。”</desc>
    </Doc>
    <Doc>
        <title>视篆</title>
        <desc>
            旧说曰：“中华寺院有其寺印，如天童印，以‘玲珑巖主’四字篆刻。凡住持退院时，小轴列书阖山大众名，轴尾使寺印。又别片纸打寺印，不动其纸，贴印仰之，纳于印笼。若少动印，则所粘纸可破，唐纸易破。是阙住之际，禁盗挂搭之法也。住持封其印笼托都寺，令传后住之人。都寺至新住持入寺日，于室间度与之。”忠曰：“日本禅剎皆亦有寺印。”云：“知事捧呈寺印，新命看封，付知事开封，新命视篆。”云：“节度使入境，州县赍印迎于道左。视事之日，设礼案，三日洗印，视其勅薄！
        </desc>
    </Doc>
    <Doc>
        <title>试经得度</title>
        <desc>
            《佛法金汤编》云：“唐中宗神龙二年八月，诏天下，试童行经义，挑通无滞者度之。《唐史》。试经度僧始此。”《编年通论》云：“唐肃宗至德二年，听白衣能诵经五百纸者，度为僧。”《佛祖统纪》云：“宋仁宗诏试天下童行，诵《法华经》中选者得度，参政宋绶、夏竦监试。”又见〈〉处。欧阳修《归田录》云：“宋宣献公绶、夏英公竦，同试童行诵经。有一行者诵《法华经》不过，问其习业几年矣，曰：‘十年也。’二公笑，且闵之。因各取《法华经》一部诵之，宋公十一作五。日，夏公七日，不复遗一字，人性之相远一有也字。如此。”
        </desc>
    </Doc>
    <Doc>
        <title>拭经</title>
        <desc>
            以绵拭经。见〈焙经〉处。《镜堂圆禅师禅兴录》：“拭藏经上堂云：‘五千余轴眼中尘，不识无端贵似金，尽底掀翻知落处，扫阶松影又沈西。’”《佛祖通载》云：“元世祖诏僧大内念经行香，侍臣奏云：‘僧多不识字在。’帝乃云：‘但教舒展拭去尘埃，亦有功德。’”
        </desc>
    </Doc>
    <Doc>
        <title>谥号</title>
        <desc>
            《僧史略》云：“僧循万行，故有迹焉，善行则謚以嘉名，恶行则人皆不齿。自汉、魏、晋、宋无闻斯礼，后魏重高僧法果，生署之以官，死幸之而临，乃追赠胡灵公，此僧謚之始也。果为沙门统，封公爵，追赠胡灵，謚也。后周、隋世、唐初皆不行，至天后朝，有北宗神秀居荆州，神龙二年诏赐謚大通禅师矣。”《白虎通》云：“謚者，何也？謚之为言引也，引烈行之迹也，所以进劝成德，使上务节也。故曰：‘古者生无爵，死无謚。’此言生有爵，死当有謚也。死乃謚之何？言人行终始，不能若一，故据其终始，从可知也。”云：“王宫上疏曰：臣谨按謚者行之迹，而号者功之表，今毅功德并立，而有号无謚，于义不体。”《经国大典注解》云：“謚，诔其平生行迹以易名也。”《竺仙仙禅师净智录》云：“帝诏径山钦禅师至，赐国一禅师。此诚有道德感于君王，召赐如此。而本无道德而求讨一个虚号，不知何用。后来六祖也不讨，不知何人也謚他为大鑒禅师，达磨也有人謚他曰圆觉大师，如今才讽经回向时，便口里念。我道也不消得，他达磨、六祖心里也不以为荣，也没甚么欢喜。者般说话，若如今人，本师已死，有师号者，必定怪杀我；其师未死，无号者，未定。我死后，必定小师也者般弄我，必在阴空里打，莫言不道。又有好笑底事，你道是甚么事？释迦老子却没人謚他，不知如何，毕竟无德耶？”云：“善月字光远，将入寂，顾左右曰：‘人患无实德为后世称，若但崇虚誉，我则不暇。千载之下，谓吾为柏庭叟，则吾枯骨为无愧，幸勿为请謚，以污我素业。’言已，累足而化。”
        </desc>
    </Doc>
    <Doc>
        <title>谥号</title>
        <desc>
            《僧史略》云：“僧循万行，故有迹焉。善行则謚以嘉名，恶行则人皆不齿。是以六群比丘终非杜多之号，六和胜士方旌所易之名。自汉、魏、晋、宋，无闻斯礼。后魏重高僧法果，生署之以官，死幸之而临，去声。乃追赠胡灵公，此僧謚之始也。果为沙门统，封公爵，追赠胡灵謚也。原此出于太常寺矣。后周、隋世、唐初皆不行，至天后朝，有北宗神秀，居荆州，神龙二年，诏赐謚大通禅师矣。”日本禅林謚号始于大觉。见〈〉处。
        </desc>
    </Doc>
    <Doc>
        <title>释氏</title>
        <desc>
            云：“悉称释氏，準俗同亲。”《大般若经》云：“非沙门，非释迦子。”云：“初，魏晋沙门依师为姓，故姓各不同，安以为大师之本莫尊释迦，乃以释命氏。后获《增一阿含》，果称：‘四河入海，无复河名；四姓为沙门，皆称释种。’既悬与经符，遂为永式。”《开元释教录》云：“秦晋已前出家者，多随师姓，后弥天沙门道安云：‘凡剃发染衣，绍释迦种，即无殊性，宜悉称释氏。’时皆未然，洎译出《阿含经》云：‘佛告比丘：四大河水入海，无复本名，同名为海；四姓之子，于佛出家，剃除须发，着三法衣，无复本姓，但云沙门释子。’《弥沙塞律》云：‘汝等比丘，杂类出家，舍本姓，同称释子。’今称沙门释者，盖天竺出家外道亦自称沙门，今以释字简之，或单称释亦可。若彼此是僧，即不用称，盖同释家法兄弟故。”《僧祇律》云：“佛言：‘譬如恒河、遥扶那、萨罗、摩醯，流入大海，皆失本名，合为一味，名为大海。汝等如是各舍本姓，皆同一姓沙门释子。譬如剎利、婆罗门、鞞舍、首陀罗，各各异姓，共入大海，皆名海商人。如是比丘，汝等各各异姓异家，信家非家，舍家出家，皆同一姓沙门释子。’”《避暑录话》云：“晋宋间，佛学初行，其徒犹未有僧称，通曰道人，其姓则皆从所授学。如支遁本姓关，学于支谦，为支；帛道猷本姓冯，学于帛尸梨密，为帛是也。至道安始言：‘佛氏释迦，今为佛子，宜从佛氏。’乃请皆姓释。世以释举佛者，犹言杨、墨、申、韩。今以为称者，自不知其为姓也。”慧能大师〈上唐高宗辞疾表〉云：“韶州曹溪山释迦慧能辞疾表：慧能生自偏方，幼而慕道，叨为忍大师嘱付如来心印，传西国衣钵，授东土佛心。奉天恩，遣中使薛，召能入内。慧能久居山林，年迈风疾。陛下德包物外，道贯万民，育养苍生，仁慈黎庶，旨弘大教，钦崇释门，恕慧能居山养疾，修持道业，上答皇恩，下及诸王太子。谨奉表。释迦慧能顿首顿首。”忠曰：“释迦慧能，即释慧能也。释具言释迦耳。”
        </desc>
    </Doc>
    <Doc>
        <title>收钞</title>
        <desc>
            忠曰：“所收纳之钱财也。”云：“收钞若干，系某件唱到。”旧说曰：“钞者，纸造，印天子印以代钱，但价贱于铜钱，钞壹贯文当铜钱壹佰文。”《品字笺》云：“钞，楮货名。《宋史》：‘绍兴二十四年，徼外以铜少，循宋交子法造钞引，一贯、二贯、三贯、五贯、十贯五等，谓之大钞；一百、二百、三百、五百、七百五等，谓之小钞。与钱并用，以七年为限，纳旧易新。诸路置交钞库，官受之，每贯取工墨钱十五文，公私便焉。’明丘浚曰：‘元以来钞制始此，宋之交会，其制无考。’《金史》：交钞之制，外为阑，作花纹，其衡书贯列，外书禁条，阑下备书经由交换之法及印章花押。元承其旧，沿用之中虽小异，大概实同也。宋交会犹与钱相为轻重，而有称提之法。此后则钱自钱，钞自钞，各与物相为轻重矣。”《大明会典》云：“国初，宝钞与铜钱兼使，每钞一贯，折钱一千文，银一两。其等凡六，曰一贯，曰五百文，曰四百文，以至百文。每一百文以下只用钱，其后不行。”郑所南《大义略叙》云：“宝祐丙辰，鞑始僭年号曰中统，次曰至元，袭亡金僭效大宋楮币之法，易名曰钞，以通贸易。”
        </desc>
    </Doc>
    <Doc>
        <title>收骨</title>
        <desc>
            忠曰：“荼毗之后，收拾化骨也。俗作取骨，讹矣。”云：“小师、乡人、法眷守化收骨。斋罢，鸣僧堂钟集众，仍备仪从，迎骨回寝堂安奉，请安骨佛事。”又〈亡僧入塔〉云：“茶毗后，执事人、乡曲、法眷同收骨，以绵褁，袱包函贮，封定，迎归延寿堂。位牌上去新字。”
        </desc>
    </Doc>
    <Doc>
        <title>收管</title>
        <desc>忠曰：“收纳管领也。”云：“掌常住金谷、钱帛、米麦出入，随时上历，收管支用，令库子每日具收支若干，佥定飞单呈方丈，谓之日单。”</desc>
    </Doc>
    <Doc>
        <title>手巾</title>
        <desc>
            忠曰：“手巾二种，一随身携手者，一公界者。或在僧堂内，或在浴室内，或在后架，皆长丈二，挂之辘轳令牵转，就其干处拭用。”已下录随身手巾。《梵网经》十八物中有手巾。详〈〉处。云：“又开钵囊、革屣囊、针筒、禅带、腰带、帽、拭脚巾、摄热巾、裹革屣巾等，及拭面巾、拭身巾、扪泪巾。”云：“师辞汾阳，汾阳云：‘别无送路，与子一条拄杖、一条手巾。’师云：‘手巾与和尚受用，拄杖不用得。’昭云：‘但将去，有用处在。’师便收。昭云：‘又道不用。’师喝一喝，便下去。昭云：‘已后不让临济。’师云：‘正令已行。’”师嗣汾阳善昭。《事物纪原》云：“礼浴用二巾，上絺下绤。虽上下异用，而无异名，此三代之制也。汉王莽之斥逐王闳也，闳伏泣，元后亲以手巾拭之，于是始见手巾之目。其事虽出于三代，而制名当自汉世也。”已下录公界手巾。《大比丘三千威仪》云：“当用手巾有五事：一者当拭上下头；二者当用一头拭手，以一头拭面目；三者不得持拭鼻；四者以用拭腻污，当即浣之；五者不得拭身体，若澡浴，各当自有巾。”忠曰：“若澡下，说随身巾。”云：“圣僧侍者牵堂内手巾辘轳，惊酣眠者。”〈日用轨范〉云：“拭面不得争扯手巾，不得以巾拭头。用毕须摊挂，或焙火上。”永平道元和尚曰：“手巾，一幅布，长壹丈贰尺也，不可白色。”已上僧堂巾。云：“铺设浴室，挂手巾，出面盆、拖鞋、脚布。”〈〉云：“公界手巾系着衣后净手拭之，以披五条也。”已上浴室巾。云：“后架手巾须多备三两条，频频洗换，莫令垢染以污净手。人众处五日一洗，人少处十日一洗。”已上后架巾。忠少时闻古老说，谓行脚人以手巾束腰，其巾取一幅布，长丈二，一头竖折，横缝定其唇。若道路遇亡骸，则不空见过，便以巾缝首，纳亡人一脚，自骸背过肩，负之于己背上，寻可瘗处，税下葬之，讽诵而去。余按《毛诗》云：“行有死人，尚有墐之。止此”仁儒秉心犹若是，况为度生大士乎！
        </desc>
    </Doc>
    <Doc>
        <title>手炉</title>
        <desc>
            云：“知客跪进手炉。”详〈〉处。又〈沙弥得度〉云：“几上安香烛、手炉、戒尺。乃至戒师秉炉白。”云：“执手炉，戒香定香云云。”《释氏要览》云：“《法苑》云：‘天人黄琼说迦叶佛香炉，略云：前有十六师子、白象，于二兽头上别起莲华台以为炉，后有师子蹲踞，顶上有九龙绕承金华，华内有金台宝子盛香。佛说法时，常执此炉。’比观今世手炉之制，少有仿法焉。”《虚堂愚和尚育王录》云：“朱行军一日入南禅寺斋僧行香次，以手炉摇曳云：‘直下是，直下是。’时有僧云：‘直下是个甚么？’行军便喝云云。”《广灯》、《联灯》，此缘无手炉字，但云有朱行军设斋，入僧堂内，顾视上下云：“直下是又作么生？”行香次，口不住道云云。
        </desc>
    </Doc>
    <Doc>
        <title>手磬</title>
        <desc>
            云：“行者鸣手磬，维那出班。”又〈法器章〉云：“小手磬，堂司行者常随身，遇众讽诵鸣之，为起止之节。”解者曰：“手磬，日本禅林所谓铃也。”忠曰：“小磬，手捧桴鸣者，日本禅林此名铃矣。然铃本木舌内悬，倒掉鸣之，与所谓手磬全别，未知手磬何因得铃名耶？”
        </desc>
    </Doc>
    <Doc>
        <title>守寮</title>
        <desc>忠曰：“看守众寮也，又曰看寮。”云：“除守寮、直堂、老病外，并宜齐赴。”</desc>
    </Doc>
    <Doc>
        <title>守请</title>
        <desc>旧说曰：“守请犹言内报也。”云：“粥罢，行者守请新人至寝堂。”</desc>
    </Doc>
    <Doc>
        <title>首众</title>
        <desc>首座称首众。《虚堂愚和尚径山录》云：“举：‘黄檗在南泉会中为首众，一日，捧钵向南泉位中坐云云。’”</desc>
    </Doc>
    <Doc>
        <title>首座板头</title>
        <desc>云：“维那于僧堂往住持前问讯，从首座板起巡堂一匝。”云：“侍者往特为人前问讯，从龛后转首座板头巡问讯一匝。”</desc>
    </Doc>
    <Doc>
        <title>首座寮板</title>
        <desc>
            云：“鸣首座寮前板三声，初声出门，二声约到半途，三声入堂。”又〈坐参〉云：“不鸣首座寮前板，若大坐参时，却鸣三下。”又〈大坐参〉云：“堂司行者鸣首座寮前板三下，大众转身向外坐，首座下地从后门出，复转从前门入，圣僧前烧香。”
        </desc>
    </Doc>
    <Doc>
        <title>受牌</title>
        <desc>
            忠曰：“立僧首座奉堂头命，或普说，或入室。堂头先令送某牌，立僧谨受之毕，或普说或入室。”云：“兹蒙堂头举众，俾山野受牌，与兄弟举话，此亦丛林任重之责，既不敢宁居，恐旦夕必为诸公开室相见。”
        </desc>
    </Doc>
    <Doc>
        <title>受业师</title>
        <desc>
            忠曰：“得度受教之师，名受业师，又曰亲教师。”又见〈和尚〉。《释氏要览》云：“律云：‘师有二种：一、亲教师，即是依之出家、授经、剃之者。《毗柰耶》亦云亲教。二、依止师，即是依之稟受三藏学者。’但是依学一切事业，乃至一日，皆得称师。”又云：“《毗柰耶》云：‘邬波陁耶，此云亲教，由能教离出世业故，称受业和尚。’”古灵神赞，大中寺受业。见于〈〉。云：“孟轲受业子思之门人。”
        </desc>
    </Doc>
    <Doc>
        <title>受业院</title>
        <desc>首受出家业寺院也。受业义，见〈〉。《传灯录》云：“福州古灵神赞禅师，本州大中寺受业。后行脚，遇百丈开悟，却回本寺。受业师问曰：‘汝离吾在外得何事业？’曰：‘并无事业。’”遂有蜂鉆窗纸因缘。
        </desc>
    </Doc>
    <Doc>
        <title>授衣节</title>
        <desc>《镜堂圆禅师建仁录》：“授衣节上堂云：‘人间九月授衣时，破绽禅和犹未知。趁暖急须先补缀，待寒方觉已迟迟。’”</desc>
    </Doc>
    <Doc>
        <title>书记</title>
        <desc>
            古称书状，今分内外，内为书状侍者，外为书记。《敕修清规》云：“书记，即古规之书状也。职掌文翰，凡山门榜疏书问、祈祷词语，悉属之。盖古之名宿，多奉朝廷征召，及名山大剎，凡奉圣旨敕黄住持者，即具谢表，示寂有遗表，或所赐所问，俱奉表进。而住持专柄大法，无事文字，取元戎幕府署记室参军之名，于禅林特请书记以职之。犹存书状，列于侍者，使司方丈私下书问，曰内记云。而名之着者，自黄龙南公始。又东山演祖以是职命佛眼远公，欲以名激之，使兼通外典，助其法海波澜。而先大慧亦尝充之。凡居斯职者，宜以三大老为则可也。”忠按：《联灯》、《普灯》、《会元》、《正宗赞》等，皆云佛眼为知客，未见为书记。《普灯》云佛鑒主五祖书记，恐今误为佛眼乎。忠曰：“记室参军，武官也。”云：“晋增置司马一人，从事中郎二人，主簿、记室督各一人。”《事文类聚》引云：“三公大将军皆有记室，主上表章报书记。虽列于上宰之庭，然本于从事之职。”《禅苑清规》云：“书状之职，主执山门书疏，应须字体真楷，言语整齐，封角如法，及识尊卑触净，僧俗所宜。如与官员书信，尤不得妄发。每年化主书疏，预先安排，即时应须子细点检，恐封角差赚，及漏落施主名衔。如写常住书信，即用常住纸笔；如写堂头书信，即用堂头纸笔；如发自己书信，不宜侵用。轻尘积岳，宜深戒之。新到茶汤特为礼不可阙，院门大榜、斋会疏文，并宜精心制撰，如法书写。古今书启、疏词文字，应须遍览，以益多闻。若语言典重，式度如法，千里眉目，一众光彩。然不得一向事持笔砚，轻侮同袍，不将佛法为事。禅月、齐己止号诗僧，贾岛、惠休流离俗官，岂出家之本意也？”《备用清规》云：“书记，声名清雅，翰墨典严，制文须合古规，发语当为新鑒，悚动观听，辉映林泉。若曰佛祖慧命，岂在兹乎？黄龙南和尚遇云峰悦禅师，指见慈明，方决大事。谋西江，华藏遁庵会下充书记，代赴张循王府升座。到府门，问曰：‘书记若会，禅家间自有教授。’谋即归寺，焚却所蓄文字，径造天童，默耕此道，凡十年不出僧堂，方了大事。后住雪窦，至天童，法道大振，任重致远，丛林共知。”慈觉〈龟镜文〉云：“为众僧典翰墨，故有书状。”又云：“手不把笔，如救头然，所以报书状也。”又云：“书状不工，文字蔑裂，非书状所以饰众也。”又云：“事持笔砚，驰骋文章，非所以报书状也。”无文印寄隆瘦巖书云：“古无书记，见于《清规》，惟书状。书记云者，创置于中古诸老，非百丈意也。第数十年来，谬谬相承，冒其氏名者多耳。”旧说曰：“书记虽班藏主上，然其职掌卑。犹如知客，虽在侍香上，其职却卑。”已下略出事缘。《碧巖录》云：“唐宣宗，乃大中也。武宗即位，潜遁在香严閑和尚会下。后剃度为沙弥，未受具戒。后到盐官会中，请大中作书记。”《林间录》云：“嵩明教初自洞山游康山，托迹开先法席，主者以其佳少年，锐于文学，命掌书记。明教笑曰：‘我岂为汝一杯姜杏汤耶？’因去之。居杭之西湖三十年，闭关不妄交。”云：“登衡岳，寓止福严。老宿号贤叉手者，大阳明安之嗣，命公掌书记。”云：“古无书记，自积翠老南领徒行脚，丛林称之。后世嗣其遗响，仅得积翠之一体，余则百步半百也。”云：“师见五祖演，大豁所疑。令主翰墨。”云：“师至天宁，见圆悟，于言下去尽知见。悟曰：‘始知吾不汝欺。’遂命掌翰墨。”云：“丹霞子淳领大洪，师掌笺记。”有比丘尼命书记者。《焰慧语要》有比丘尼廓然圣书记者。
        </desc>
    </Doc>
    <Doc>
        <title>书剪</title>
        <desc>云：“行者备书剪，托书物。乃至住持熏炉，送与维那，行者度剪，开缄宣读。”</desc>
    </Doc>
    <Doc>
        <title>书状侍者</title>
        <desc>
            云：“凡住持往复书问，制作文字，先具草呈。如阙书记，山门一应文翰，书状侍者职之。”别源旨和尚云：“云门一字误乌焉，纸袄抄来不得全。万树松杉池蘸碧，未知侍者若为编？”
        </desc>
    </Doc>
    <Doc>
        <title>叔祖</title>
        <desc>忠曰：“师翁之兄弟，称叔祖。应庵于佛眼称之。”见〈大师祖〉处。</desc>
    </Doc>
    <Doc>
        <title>树头</title>
        <desc>
            《虚堂愚禅师录》：“谢树头上堂，僧问：‘栽松道者借路周氏之家，后来为第五祖，此意如何？’师云：‘灯笼沿壁上天台。’僧云：‘友直岁为二林树头，获何福报？’师云：‘说向你也不难。’僧云：‘学人也要种一片树，只是未有人分付钁子。’师云：‘何不便领？’僧云：‘谢和尚钁子。’便礼拜。师云：‘得少为足。’”又树头祖用秉炬语云：“黄梅不坠腰间石，鄮岭惟栽带雨松。四十余年今有验，长长短短用无穷。祖衣未得入手，万缘先以顿空。无柄钁头何处着？一时分付丙丁童。”
        </desc>
    </Doc>
    <Doc>
        <title>数珠</title>
        <desc>
            《释氏要览》云：“《牟梨曼陀罗尼经》云：‘’此乃是引接下根，牵课修业之具也。《木槵子经》云：‘昔有国王名波流梨，白佛言：我国边小，频年寇疫，谷贵民困，我常不安。法藏深广，不得遍行，惟愿垂示法要。佛言：大王若欲灭烦恼，当贯木槵子一百八个，常自随身，志心称南无佛陀、南无达磨、南无僧伽名，乃过一子。如是渐次，乃至千万，能满二十万遍，身心不乱，除谄曲，舍命得生炎摩天，若满百万遍，当除百八结业，获常乐果。王言：我当奉行。’”百八结者，《要览》云：“小乘见修合论，烦恼共有一百八数。且明见惑、三界、四谛下烦恼共有八十八。谓苦下具一切，即十使：贪、瞋、癡、慢、疑、身、边见、邪见、见取、戒禁取也。集灭离三见，谓集灭二谛下，各除身、边、邪三见也。道除于二见，谓道谛除身、边二见也。上界不行恚，谓上界四谛下各除瞋一，已上三界四谛，共有八十八也。修道所断惑，欲界有四，谓贪、瞋、癡、慢，上二界各除瞋，共有六，已上成十，计九十八也。更加十缠，谓无惭、无愧、昏沉、恶作、恼、嫉、掉举、睡眠、忿、覆，合前都有一百八也。”《佛说校量数珠功德经》大唐宝思惟译。云：“曼殊室利告大众言：‘汝等谛听！受数珠校量功德差别如是：若用铁为数珠者，诵掏一遍，得福五倍；若用赤铜为数珠者，诵掏一遍，得福十倍；若用真珠、珊瑚等为数珠者，诵掏一遍，得福百倍；若用木槵子为数珠者，诵掏一遍，得福千倍。若求往生诸佛净土及天宫者，应受此珠。若用莲子为数珠者，诵掏一遍，得福万倍；若用因陁罗佉叉为数珠者，诵掏一遍，得福百万倍；若用乌卢陁罗佉叉为数珠者，诵掏一遍，得福千万倍；若用水精为数珠者，诵掏一遍，得福万万倍；若用菩提子为数珠者，或用掏念，或但手持此珠，不能依法诵佛名，算数难可拔。是诸善男子，若复有人手持此珠，不能依法念诵佛名及陁罗尼，此善男子但能手持随身，行住坐卧，所出言语，若善若恶，斯由此人以持菩提子故，得福等同如念诸佛诵咒无异，得福无量。“‘其数珠者，要当须满一百八颗。如其难得，或为五十四颗，或二十七，或十四颗，亦皆得用。此即数珠法相差别。诸善男子！以何因缘，我今独赞用菩提子获益最胜？诸人善听！我为汝等重说。昔日过去有佛出现于世，在此树下成等正觉。时一外道信邪倒见，毁谤三宝。彼有一男，忽被非人打杀，外道念言：我今邪盛，未审诸佛有何神力？如来既是在此树下成等正觉，若佛是圣，树应有感，即将亡子卧着菩提树下，作如是言：佛树若圣，我子必苏。以经七日，诵尔佛名，其子即得重苏。外道赞言：诸佛神力，我未曾见，佛成道树现此希奇，甚大威德，难可思议。诸外道等，悉皆舍邪归正，相共发菩提心，信知佛力不可思议，诸人咸号为延命树。以是因缘，有其二名，应当知之，我为汝等现其所要。’佛赞：‘善哉文殊！如汝所说无异云耳。’”《陁罗尼集经》云：“佛说作数珠法，云有其四种。何者为四？一者金，二者银，三者赤铜，四者水精。其数皆满一百八珠，或五十四，或四十二，或二十一，亦得中用。”《古今原始》云：“东汉章帝时僧，西域人，时作念珠，以象一年十二月、二十四气、七十二候之义，共一百单八。”忠曰：“象十二月等，百八钟也。详〈百八钟〉处。如念珠，经有明文，儒家不知之，作此妄说。”忠按：专念宗用三十六珠者，三分于百八之一也，便易携矣。近自支那来禅僧，用十八珠者，六分于百八之一也，掏六遍而满百八耳。
        </desc>
    </Doc>
    <Doc>
        <title>数珠记子</title>
        <desc>忠曰：“百八颗外，有十颗小珠为记子。”详〈母珠〉处。</desc>
    </Doc>
    <Doc>
        <title>数珠母珠</title>
        <desc>《陁罗尼集经》云：“作是相珠一百八颗，造成珠已，又作一金珠，以为母珠，又更别作十颗银珠，以充记子。”</desc>
    </Doc>
    <Doc>
        <title>水饭</title>
        <desc>
            云：“当寺住持比丘某，右某，辄以来日就寝堂聊备水饭。”忠曰：“水饭，以水浇饭，如日本汤食和语，由豆计。也。然旧说曰‘饭味淡如水也’，盖谦词者，讹甚。”《本草纲目》云：“飧饭，飧音孙，即水饭也。”《正字通》云：“飧，苏昆切，音孙，食也。”《字林》：“水浇饭也。”：“孔子曰：‘少施氏食我以礼。吾飧，作而辞曰：疏食也，不敢以伤吾子。’”注：礼，食竟，更作三飧以助饱。飧，谓以饮浇饭也。郑康成释飧为劝食，误。《字汇》云：“飧，以饮浇饭也。古者，食后更飧，以尽主情。，孔子食于少施氏，曰吾飧。”《正字通》云：“饭，同饭。《六书故》曰陆德明，饭，扶万切。食饭曰饭，扶晚切。谓二字不同，非也，饭与饭一字而二音也。”《老学庵笔记》云：“集英殿宴金国人使九盏：第一肉咸豉，第二爆肉双下角子，第三莲花肉、油饼骨头，第四白肉、胡饼，、太平毕罗；第六假圆鱼，第七柰花索粉，第八假沙鱼，第九水饭、咸豉、旋鲊、瓜姜、看食枣锢子、髓饼、白胡饼、。”《睦州蹤禅师录》云：“师云：‘后园生菜，熟水淘饭。’”
        </desc>
    </Doc>
    <Doc>
        <title>水陆会</title>
        <desc>
            《释门正统》云：“水陆者，取诸仙致食于流水，鬼致食于净地之义。亦因武帝梦一神僧告曰：‘六道四生受苦无量，何不作水陆普济群灵？诸功德中最为第一。’帝问沙门，咸无知者，唯志公劝帝广寻经论，必有因缘。于是搜寻贝叶，置法云殿，早夜披览，及详阿难遇面然鬼王，建立平等斛食之意，用制仪文，三年乃成。遂于润之金山寺修设，帝躬临地席，诏祐律师宣文，世涉周隋，兹文不传。至唐咸亨中，西京法海寺英禅师，因异人之告，得其科仪，遂再兴焉。我朝苏文忠公轼重述水陆法像赞，今谓之眉山水陆，供养上下八位者是也。熙宁中，东川杨锷，祖述旧规，又制仪文三卷，行于蜀中，最为近古。然江淮京浙所用像设一百二十位者，皆后人踵事增华以崇其法，至于津济一也。”《事物纪原》云：“今释氏教中有水陆斋仪，按其事始，出于梁武帝萧衍。初，帝居法云殿，一夕梦僧教设水陆斋，觉而求其仪，而世无其说，因自撰集铨次。既成，设之于金山，实天监七年也。大抵取《救焰口经》事云尔。”《释氏资鑒》云：“唐高宗咸亨二年，西京法海寺英禅师，有异人来谒曰：‘弟子知有水陆斋，可以利益幽明，自梁武殁后，因循不行，今大觉寺吴僧义济藏此仪文，愿师往求，以来月十五日于山北寺如法修设。茍释狌牢，敢不知报。’英公寻诣济处，得仪文以归，即以所期日于山北寺修设。次日昏暮，向者异人与十数辈来谢曰：‘弟子即秦庄襄王也。’又指其徒曰：‘此范睢、穰侯、白起、王剪、张仪、陈轸，皆秦臣也，咸坐本罪，幽囚阴府，大夜冥冥，无能救护。昔梁武帝于金山寺设此斋时，前代弒纣之臣皆免所苦，弟子尔时亦暂息苦，然以狱情未决，不得出离。今蒙吾师设斋，弟子与此辈并列国诸侯众等，皆乘善力，将生人间，虑世异国殊，故此来谢。’言讫遂灭，自是仪文布行天下，作大利益。赜师《苇江集》。”云：“‘大元佛心圣主于杨子江建金山万僧之海会，修水陆无碍之大斋，披阅五千四十八卷之尊经，讲演教禅，直指难思之妙法云云。’广说。复举：‘梁武帝梦神僧告曰：六道四生幽囚者众，何不建水陆大斋而济拔之？帝既寤，诏十大高僧披寻大藏，撰成仪文，始于金山建此大会。于初夜分悉停灯烛，帝亲临筵祷曰：若此仪文理协圣凡，愿我拜起，灯烛自明；如未符圣意，烛暗如故。帝一拜，灯烛皆明；二拜，宫殿震动；三拜，天雨宝花。当时灵异不可胜数，至于历代修建，显验犹多。当今佛心天子，以梁武之心为心，特降御香、七宝、彩段，修设斋供，建此大会，宰相百官光临法会，诸山硕德共阐玄音，凡圣混融，人天交接，直得娑竭罗龙王从海涌出，亲献宝珠；天帝释空中雨花，殷勤赞叹。’”《佛祖统纪》录梁武、英师事讫，述曰：“昔真隐史越王尝过金山，慕水陆斋法之盛，乃施田百亩，于月波山专建四时水陆，以为报天地君亲之举，且亲制疏辞，刻石殿壁，撰集仪文，刊板于寺。既而，孝庙闻而嘉之，赐以‘水陆无碍道场’宸翰扁于殿，逮今百年，修供帷谨。去月波里所，有梵苑曰尊教，师徒济济，率沙门族姓三千人施财置田，一遵月波四时普度之法。先是尊教同人有谓：‘越王疏旨之辞，专为平昔仕官报效君亲之举，美则美矣，而于贵贱贫富未见平等修供之意。’乃力挽志磐，续成《新仪》六卷，推广斋法之盛而刻其板，复依準名位，绘像帧者二十六轴。及今创立斋会，于是仪文、像轴皆得其用。时主其事者，寺沙门处谦清节文学师竑；以法施者，月波住山宗净也；以文字施者，则志磐也。当愿十方伽蓝视此为法，大兴普度之道。”
        </desc>
    </Doc>
    <Doc>
        <title>水磨</title>
        <desc>
            《佛祖通载》云：“牧庵忠禅师闻佛眼远禅师居淮西龙门，于是出蜀，兼程至彼，造次不忘提撕其未至处。适纵步水磨，欻睹牌额书法轮常转，师于是碍膺之疑，泮然冰释，遂说偈曰：‘转大法轮，目前包裹。更问如何，水推石磨。’而作圆相呈佛眼，眼曰：‘其中事作么生？’师曰：‘涧下水长流。’眼曰：‘必竟如何？’师曰：‘水推石磨。’眼曰：‘归堂歇去，切不得举着。后五日来，却向女道一句子。’曰：‘这一句子，也不消得。’佛眼为之解颐，师遂作礼。”《罗湖野录》云：“冯给事济川尝有请忠住胜业疏，略曰：‘佛眼磨头，悟法轮之常转；死心室内，容慧剑以相挥。’世以为实录云。”慧剑事详彼。湛堂準和尚〈水磨记〉，见《大慧武库》。云：“得如飞雪下千巖，下处如流上未甘。劈箭一机能两断，磨推西北碓东南。”
        </desc>
    </Doc>
    <Doc>
        <title>水磨坊</title>
        <desc>置水碓磨之房舍也。《峰存禅师录》云：“师在枯木庵坐禅，于水磨坊前晒麦，乃亲题云：‘庵前永日无狼子，磨下终年绝雀儿。’注：山中至今并无狼虎，凡于磨坊前晒麦，亦无鸟雀，皆如师记耳。”</desc>
    </Doc>
    <Doc>
        <title>水头</title>
        <desc>
            《敕修清规》云：“水头，五更烧汤，供大众颒盥，手巾、面盆、灯烛、牙药，毋令缺少。冬月烘焙手巾，须早起铺排，勿致临时动众念。”慈觉〈龟镜文〉见〈浴主〉处。云：“晚至姑苏，礼明觉于翠峰。徐为水头，因汲水折担，忽悟，作投机偈曰：‘一二三四五六七，万仞峰头独足立。骊龙颔下夺明珠，一言勘破维摩诘。’觉闻，拊几称善。”
        </desc>
    </Doc>
    <Doc>
        <title>说禅</title>
        <desc>
            忠曰：“日本禅林有说禅一规，而今详之，只是升座耳矣。其必挂文殊像者，盖行之于僧堂也。有处没意智，对机之后，不提纲，直叙志趣，或初垂语，叙志趣，皆失体裁。其提纲之后，说志趣者，如宋时慧林德逊佛陀禅师、净因惟岳佛日禅师慈德殿升座。见《续灯录》。夫说禅者，何谓也？但是谓提纲说法而已，故大鑒禅师〈丛林细事〉云：‘秉拂提纲不必押韵，但据平生参学所见，滔滔地说将去，所贵宗眼正，手段高，如临济、德山、赵州、云门可以为法。若能如是，古风可复。古来但云说禅，不言做禅。止此’然说禅而无提纲，何说禅之有？”忠曰：“中华未有规矩詺说禅者，其禅史祖录中，唯有说禅文字，略录一二。”云：“沩山云：‘寂子说禅如师子吼，惊杀狐狼野犴之属。’”云：“师上堂云：‘吾今欲说禅，诸子总近前。’大众进前。师云：‘汝听观音行，善应诸方所。’”大慧为照、超二大师普说云：“有个月和尚，法嗣大通，自信禅不及，每日在方丈内修长忏。所以端师子有颂讥之曰：‘何山长老修长忏，坛上阇梨爱说禅。子细思量无别事，都卢只为大光钱。’”中峰〈山房夜话〉云：“今之禅流，将欲据大床，挥麈尾，首取诸家语要拣择记持，及渔猎百氏之杂说以资谈柄者，是说禅之师也，不惟不能与人解黏去缚，而亦自失本真，丧坏道眼。”
        </desc>
    </Doc>
    <Doc>
        <title>说规矩</title>
        <desc>
            希叟累行说规矩，盖有所特警诫，《敕修清规》、《备用清规》等训童行之类也。云：“‘结绳为政，画地为牢，尧舜之君犹有化在。’拈杖，‘拄杖子罪犯弥天，刚强难化，非结绳可以取其信，非画地可以格其非。商令至严，恶心转炽，瑞严考朽既司其职，当言不避截舌。’卓杖，‘轻轻点着，返朴还淳。何故？不过虎溪桥，谁识东林远？’”又〈为新归堂兄弟晚参〉注云：说规矩不录。又〈众寮晚参说规矩〉云：“妙斫去漫，巧运风斤之手；专工修月，细无玉斧之痕。木之就规矩，在梓匠轮舆；金可作瓶盘，假洪炉烹炼。学道谨鞭羊之戒，希贤思画虎之羞。蝇附骥，千里可期；葛倚松，九霄有望。马胜热威仪摄众，忍不步趋；婆罗门聚会无殊，速须敬远。堤防六贼守心城，莫使穿窬；埽蕩群邪行正路，须教透彻。百丈颓纲要人提掇，杨岐破屋要汝支撑，灼然皮下有血人，终不随他语脉转。倘能深信，彼此无辜。其或未然，”拍膝一下，“啼得血流无用处，不如缄口过残春。”云：“训童行之法，当说出家因缘，或说规矩礼度，或说经中大意。”
        </desc>
    </Doc>
    <Doc>
        <title>厮禅</title>
        <desc>
            忠曰：“问答挨拶，谓之厮禅。厮，相也。”《余冬序录》云：“唐人诗中字音，有以十读如谌，相读如厮。如‘恰似春风相欺得’、‘如何不相离’等句，皆思必切。”《老学庵笔记》云：“世多言白乐天用相字，多从俗语，作思必切。如‘为问长安月，如何不相离’是也。然北人大抵以相字作入声，至今犹然，不独乐天。老杜云：‘恰似春风相欺得，夜来吹折数枝花。’亦从入声读，乃不失律。俗谓南人入京师，效北语，过相蓝，辄读其榜，曰大厮国寺，传以为笑。”大慧答张提刑书云：“将心意识记取遮杜撰说底，却去勘人，一句来一句去，谓之厮禅。末后我多一句，你无语时，便是我得便宜了也。”大慧为永大师普说云：“真净和尚爱与学者厮禅。或问：‘监寺近日如何？’或问：‘首座近日作么生？’或问：‘沩山水牯牛，你如何会？’学者便答一句。看来又似好，又似不好。何故？字经三写，乌焉成马。引得后来丛林有一般兄弟，专以厮禅为事，不管道理是不是，末后多一句，便是赢得禅。”
        </desc>
    </Doc>
    <Doc>
        <title>四案位</title>
        <desc>
            云：“大众依戒四案位。”忠曰：“四案位，如僧堂四板头。《备用清规》、《日用清规》云：‘归众寮，鸣大板三下。问讯不归，轻侮大众。入门分四版头，依位立定。止此’此谓众寮四版头，即今四案位也。”又众寮结解点汤行礼图，见〈图牌类〉。
        </desc>
    </Doc>
    <Doc>
        <title>四板头</title>
        <desc>忠曰：“首座板、后堂板、分手板、圣僧板也。”见〈〉处。云：“四板头不安香几，无巡堂请茶。”</desc>
    </Doc>
    <Doc>
        <title>四板头香几</title>
        <desc>
            忠曰：“僧堂内，首座板、后堂板、分手板、圣僧板，各安香几，行礼炷香。”详〈〉处。云：“如就僧堂，上下间内外不用设香炉。为主者一人，大众光伴也。如节腊朔望设香案者，为大众故也。”
        </desc>
    </Doc>
    <Doc>
        <title>四板头香炉</title>
        <desc>见〈四板头香几〉处。</desc>
    </Doc>
    <Doc>
        <title>四处问讯</title>
        <desc>
            忠曰：“僧堂四板头烧香问讯，此谓四处问讯。”云：“专使揖众坐，圣僧前烧香，次上下间，次堂外烧香，仍归堂内。住持前上下间及外堂问讯，仍归中问讯。”又〈库司四节特为首座大众汤〉云：“都寺揖坐巡堂，归堂中立问讯，众坐。进前烧香，次上下间、外堂，归香合安元处，即往特为人前问讯，右出住持前问讯，仍巡问讯一匝及外堂，归堂中问讯，侧立。”云：“库司特为首座大众茶，乃至都寺进前，烧香四处或七处，首座板、后堂板、分手板、圣僧板也。次外堂、上下间，归即往首座前问讯，右出住持前问讯，仍巡堂问讯一匝及外堂，归堂中问讯侧立，依圣僧板头立。”云：“待大众坐定，而进龛前把香合，烧香圣僧之前，次自首座床始，而于四所烧香及外堂，香合置本处，又向四所问讯及外堂。然而立中央问讯，是揖香之礼也。”《莹山清规》云：“圣僧、上下间、堂外问讯，是云四处问讯。”忠曰：“《东渐》云四处，但是僧堂四板头也，外堂则不在其数。《镰仓》及言亦为外堂在四处之外。然《莹山》历指圣僧、上下间、堂外，以为四处，太可疑。盖取僧堂上下间为二处，四板中，舍何二耶？又取外堂为一处，外堂有上下间，舍何间耶？若共问讯，复成五处矣。我恐《莹山》卒见《敕修》等清规圣僧、上下间、外堂问讯语，不及审订，妄加外堂为四处也。”僧堂巡问讯图
        </desc>
    </Doc>
    <Doc>
        <title>四大部经</title>
        <desc>
            云：“或看藏经，或四大部经，或三日、五日、七日，随时而行。”《佛祖统纪》云：“冯楫问道于杲佛日，顿悟心旨。南渡之后，所在经藏残阙，楫以奉资造大藏经四十八所，小藏四大部者，亦如其数。注云：世以《华严》、《涅槃》、《宝积》、《珠林》为四大部。”忠曰：“《珠林》二字讹，当作《般若》。见《物初剩语》及《北涧文集》。”曰：“今所匦藏，特《杂华》、《般若》、《宝积》、《涅槃》四大部，与夫《珠林》之文而已，如不足何？”云：“教有半满，藏无小大。《般若》、《宝积》、《华严》、《涅槃》，合八百四十一卷，自五千四十八卷出。”忠曰：“盖世俗以五千四十八为大藏，以四部八百四十一卷者为小藏。北涧欲辨此讹，故云藏无小大也。”
        </desc>
    </Doc>
    <Doc>
        <title>四节</title>
        <desc>
            结夏、解夏、冬至、年朝，谓之四节。义堂《日工集》云：“凡称四节，乃百丈丛林也。结、解则天竺佛制，冬、年则中华俗节。百丈以随方毗尼，礼贵同俗，遂有四大节之仪。”《校定清规》云：“今时丛林每遇解、结、冬、年四节小参，盖为叙谢两班及大小职务。”云：“今禅林结制以四月望，解以七月望者，若先一日讲行礼仪，乃至中土以冬为一阳之始，岁为四序之端，物时维新，人情胥庆，礼贵同俗，化在随宜，故以结、解、冬、年为四大节，周旋规矩，耸观龙象之筵；主宾唱酬，兼闻狮子之吼。”《杜氏通典》云：“汉高帝十月定秦，遂为岁首。七年，长乐宫成，制诸侯群臣朝贺仪。”又云：“后汉岁首正月为大朝受贺。”《居家必用》引之云：“贺正名，自此始。”《居家必用》云：“贺冬汉杂事曰：冬至阳生，君道长故贺也。”《杜氏通典》云：“大唐开元八年十一月，中书门下奏曰：‘伏以冬至一阳始生，万物潜动，所以自古圣帝明王皆此日朝万国，观云物。礼之大者，莫逾是时云云。’从之因敕：自今以后，冬至日受朝，永为恒式。”
        </desc>
    </Doc>
    <Doc>
        <title>四寮</title>
        <desc>
            云：“两序、四寮、江湖、乡人、法眷、小师、办事，皆有祭。”又〈〉云：“知客引专使巡寮，先库司，次头首寮、单寮、蒙堂、四寮。”又云：“两序、四寮、江湖、办事、乡人，皆致祭。”义堂曰：“蒙堂之四寮也，所谓佛国白、大觉琏、参寥潜、九峰韶四人所居也。”忠曰：“昔四名德居蒙堂，后人慕之，存四寮名耳。”旧说曰：“四寮者，库司、头首、单寮、蒙堂是也，非别有名四寮者。止此”忠曰：“此讹读〈尊宿迁化章〉先库司，次头首寮、单寮、蒙堂四寮之语者也。四寮义，可依义堂之说耳。”云：“所封行李，首座、维那、知客、侍者烧香侍者四寮人力抬归堂司。”云章曰：“四寮不足疑焉。明言：首座、维那、知客、侍者四寮是也。又〈〉云：‘头首寮西单寮。、单寮东单寮。、蒙堂西蒙堂、东蒙堂。、四寮。’蒙堂分东西，此亦可称四寮。”忠曰：“云章第二说，强以东西单寮、东西蒙堂作四寮，不足信焉。”忠曰：“清规四寮，盖有二种：〈亡僧章〉四寮，即其所列首座、维那、知客、侍者是也；〈嗣法师遗书章〉两序四寮，及〈迁化章〉蒙堂四寮，并可依义堂说。余曾中详辨。”
        </desc>
    </Doc>
    <Doc>
        <title>四寮</title>
        <desc>有数说，详〈〉。库司、头首、单寮、蒙堂。</desc>
    </Doc>
    <Doc>
        <title>四寮茶头</title>
        <desc>四寮者：首座寮、维那寮、知客寮、侍者寮也，各有茶头。有四寮茶头。</desc>
    </Doc>
    <Doc>
        <title>四孟月</title>
        <desc>云：“正月初一日，有处四孟月，大众行道，讽经祈保。”《群书拾唾》云：“四孟：孟春正月、孟夏四月、孟秋七月、孟冬十月。”</desc>
    </Doc>
    <Doc>
        <title>四圣号</title>
        <desc>
            《如如居士录》：“藏眼语云：‘清辰请念四佛圣号。’”注：南无阿弥陁佛、南无观世音菩萨、南无大势至菩萨、南无大海众菩萨。云：“山门维那向内合掌中立，举往生咒或四圣号，大众齐念。”又〈病僧念诵〉：“白赞云：‘仰凭尊众念南无阿弥陁佛一百声，观世音菩萨、大势至菩萨、清净大海众菩萨各十声。’”解者曰：“清净大海众者，总举西方净土诸菩萨也。”
        </desc>
    </Doc>
    <Doc>
        <title>四时坐禅</title>
        <desc>
            四时者，依：“黄昏坐禅、戌辰。后夜坐禅、四更三点。早晨坐禅、粥后己辰。晡时坐禅申辰。也。”又《幻住庵清规》云：“装香一盘，且以三炷为率，自黄昏烧起，至第三炷，约四鼓时分也。灶下烧面汤，堂前鸣板三下，大众收枕，推被于里床，收半单，下地洗面，归堂坐禅。忠曰：“是后夜也。”至开静板鸣，即折被搭衣，佛前礼拜，归钵位坐，展钵受粥。粥罢，佛前讽经。经毕小歇，堂前复鸣板三下，自主至伴，归堂坐禅。忠曰：“是早晨也。”至斋时，火板鸣，下地。少顷，长板鸣，归钵位受食。食毕小歇，堂前鸣板三下，复归堂坐禅。忠曰：“是斋罢，《永平》为晡时。”至晡时分，鸣板放参。至黄昏，烧香盘，大众搭衣讽经。施食事毕，堂前鸣板三下，归堂坐禅。忠曰：“是黄昏也。”至放参板鸣，开枕展被，右胁而息。”又云：“凡一日夜之间，四次坐禅之际，宜各屏心绝虑，息念忘缘，深究死生，力穷道业。”《大比丘三千威仪》云：“坐禅有五事：一者当随时，谓四时。”详前〈坐禅〉处。云：“四时坐禅，唯除浴日坐参，其余极寒极热，修正兰盆时节亦不可开。若于坐禅时，特有事可作，则可开之。赵州和尚云：‘我在南方三十年，除粥饭二时是杂用心处。’赵州宁谓粥饭二时不是正用心处耶？只是言其除粥饭外，更不杂余事耳。乃至古德又云：‘大事未明，当如丧考妣；大事已明，亦当如丧考妣。’古人苦口叮咛，其意岂在令人限日约时，工夫不纯乎？上古道人皆是卜僻洞深巖，居树下石上，更有何事可作？废寝忘餐，一味存道。百丈建立丛林以来，普请作务，其事不少。虽然，人人以道聚头，故辨道工夫不曾为事缘所夺。百丈灭后，迨于三百年，丛林规绳渐衰，缁流少有惭愧，始有击版坐禅之仪，谓之四时坐禅。盖是主法尊宿曲设方便，以诱懈怠者耳。今时后生犹嫌四时坐禅，动则欲令省略，无惭无愧，莫甚于此。”义堂《日工集》云：“在黄梅院训众曰：‘夏安居，三时讽经，四时坐禅。本朝不论大小剎皆例行之，合不怠，怠者罚。’”
        </desc>
    </Doc>
    <Doc>
        <title>四斋日</title>
        <desc>
            云：“月旦、月望、初八、廿三，四斋日，隔宿堂司行者报众，挂讽经牌。”又《知殿〉云：“四斋日，开殿门，以便往来瞻礼。”旧说云：“六斋日中，举此四者，朔望及白、黑二月之分中也，乃初八上弦，二十三下弦也。”《幻住清规》朔望回向，称月旦、月望令辰。又云：“初八、廿三日但称斋戒令辰。”
        </desc>
    </Doc>
    <Doc>
        <title/>
        <desc>
            《僧史略》云：“寺者，《释名》曰：‘寺，嗣也，治事者相嗣续于其内也。’本是司名，西僧乍来，权止公司，移入别居，不忘其本，还标寺号，僧寺之名，始于此也。”《释氏要览》云：“后汉明帝永平十年丁卯，佛法初至，有印度二僧：摩腾、法兰，以白马驮经像届洛阳，敕于鸿胪寺安置。鸿胪即司宾寺也。至十一年戊辰，敕于雍门外别建寺，以白马为名，即汉土佛寺始也。吴孙权立建初寺为始也。”《大日经一行疏》云：“寺者，毗诃罗，此方译为住处。”
        </desc>
    </Doc>
    <Doc>
        <title>寺印</title>
        <desc>如天童有玲珑巖主印。详〈〉处。日本禅剎皆有某山印，住持人不得为私用。玲珑巖主印印图见。</desc>
    </Doc>
    <Doc>
        <title>嗣法</title>
        <desc>
            《祖庭事苑》云：“嗣音寺。从口以言传，从册以书记，记而主之，必有传嗣者矣。宗门之嗣法，犹诸侯之嗣国也。”云外岫禅师《嗣法论》云：“参禅学道，贵在乎续佛祖慧命，非荣身之事也。余尝曰：‘嗣其法者有三：上士嗣怨，中士嗣恩，下士嗣势。嗣怨者在道，嗣恩者在人，嗣势者在己。在道者如大火真金，在人者如岁寒松柏，在己者如春风杨柳。立志有殊，真伪不等，古今丛林皆有之。’余作此论，自愧学陋才谫，不敢褒贬是非，明人之功过。后必有班扬史笔作春秋者，详而补之。延祐己未夏，为玙书记。”
        </desc>
    </Doc>
    <Doc>
        <title>嗣法拈香</title>
        <desc>
            忠曰：“开堂为师拈香，发露得法所由，兴化奖师为始。”又信香，见〈器物类〉。《兴化奖禅师录》云：“师开堂日拈香云：‘此一炷香，本为三圣师兄，三圣为我太孤；便合承嗣大觉，大觉为我太赊。我于三圣处会得宾主句，若不遇大觉师兄，洎乎误却我平生。我于大觉处吃棒，见得临济先师在黄檗处吃棒底道理。此一炷香，供养我临济先师。’”《石门山慈照禅师凤巖集》云：“师嗣首山念。师开堂拈香云：‘西天二十八祖、唐土六祖、过去圣人，尽得传衣付法。至唐代六祖之后，得道者如稻麻竹苇，不传其衣，只传其法，皆以香为信。今日一瓣香为什么人通信？某甲虽不言，大众已委悉，爇此一炷香也。’”《祖庭事苑》云：“世典所谓人而无信，不知其可也。曰大车无輗，小车无軏，其何以行之哉？是以释氏之作佛事，未尝不以拈香为先者，是所以托香而表信。经曰：‘信是道源功德母，长养一切诸善根。’此其意也。今开堂长老必亲拈香者，以所得之法，必有所自；所行之道，其外卫者，必藉乎王臣，俾福慧双资，必图报于此日。岂偶然乎？”云：“拈香祝圣，次拈帝师省院台宪郡县文武官僚香，侍者逐一度香。惟法嗣香，住持怀中拈出，自插炉中。”：“本觉法真一禅师示众云：‘古人虽则遍参知识，承嗣烧香，只为最初发明之师，非是别底，不如此人拣人承嗣，盖不忘本也。今时见人曾参某人，却不承嗣，却承嗣某人，便谓前人不如彼人，生轻重心。又有般底，或受他摩捋，或希他势望，便忘本逐势，既负惭怍，欲释人非，返生毁谤。如斯之辈，阎罗王未放你在。古人接得弟子，却指令承嗣他人，则睦州与云门，大愚与临济是也。不似今时，勾爬人家男女，硬断送与三间屋子，令承嗣他。若总如此，佛法岂得殊胜？败坏宗门，有现世报者，自不省耳。’”有数回拈嗣香者。《圆悟勤禅师金山录》云：“此一瓣香，佛眼也觑不见，江淮十载受尽辛勤，一旦白云打破漆桶，六处忝领大剎，七回拈出此香，奉为蕲州五祖山真慧禅院第十二代演禅师以酬法乳。”又次云居真如禅院开堂，为演禅师拈香。《虚舟度禅师径山录》云：“拈香云：‘此一瓣香，三十年八回拈出，更看末后殷勤，奉为前住常州褒忠显报华藏禅寺先师无得和尚，爇向炉中，用酬法乳之恩。’”《中巖月禅师建长录》云：“此香本无许多，五回拈出，供养金华草堂先师。”有为曾见知识拈香者。义堂信和尚曰：“东福白云和尚，嗣香之次，更拈香云：‘供养曾所见诸知识。’”
        </desc>
    </Doc>
    <Doc>
        <title>嗣法师忌</title>
        <desc>
            某寺住持之嗣法师入灭日，修供养。其规见《清规》。《碧巖录》云：“巴陵，众中谓之鑒多口，常缝坐具行脚，深得他云门脚跟下大事，所以奇特。后出世，法嗣云门。先住岳州巴陵，更不作法嗣书，只将三转语上云门。‘如何是道？’‘明眼人落井。’‘如何是吹毛剑？’‘珊瑚枝枝撑着月。’‘如何是提婆宗？’‘银碗里盛雪。’云门云：‘他日老僧忌辰，只举此三转语，报恩足矣。’自后果不作忌辰斋，依云门之嘱，只举此三转语。”云：“巴陵三转语作忌，不堕流俗。后世道不及古，务在广设祭筵，修营厚供，可无愧乎？近代大川做浙翁和尚忌，横川设天目和尚忌，方丈设位，置食一分，烧香一炷，大展九拜，不许讽经。二大老深有意焉。”
        </desc>
    </Doc>
    <Doc>
        <title>送归位</title>
        <desc>
            忠曰：“与送入席同。”云：“侍者外堂俟头首一班归前板，次首座入堂揖请离位，揖次肩上位，即送首座归特为位。从龛后出堂前报住持入堂，鸣堂前钟七下，住持归位。侍者往特为人前问讯，从龛后转首座板头巡问讯一匝，外堂自下而上间，归中问讯，大众就坐。先名送归位，住持入堂后，方名揖坐。圆照和尚会中盛讲此礼。”
        </desc>
    </Doc>
    <Doc>
        <title>送灰牌</title>
        <desc>云：“堂司行者预报众，挂送灰牌。”忠曰：“送煅骨入塔，兼其荼毗时余灰，故曰送灰也。”</desc>
    </Doc>
    <Doc>
        <title>送入席</title>
        <desc>
            云：“侍者叉手，至首座前问讯，便至后堂面前问讯，便至特为人前问讯，此名送入席。却从圣龛后转出堂外报住持，住持入堂立定，侍者从住持前直至特为人前问讯，此名揖坐。又从龛后转从上间一问讯，合掌巡堂内外一匝，炉前中立问讯，此名揖大众坐。”
        </desc>
    </Doc>
    <Doc>
        <title>送食</title>
        <desc>忠曰：“此方俗称送膳者。”云：“方丈请秉拂人药石，免赴，当送往。”忠曰：“往者，遣药石也。”</desc>
    </Doc>
    <Doc>
        <title>送榻位批</title>
        <desc>
            云：“凡欲求挂搭云云，住持如允，随职名高下送蒙堂、前资云云。受送人怀香诣方丈，拜谢榻位。或方丈发榜头，烦首座请送，则首座令堂司行者请知事一人、维那侍者及受送人同至寮，首座烧香献茶，白住持发批，山门相送之意。”
        </desc>
    </Doc>
    <Doc>
        <title>送汤</title>
        <desc>云：“寮元亲送方丈汤，分送诸寮汤。”忠曰：“日本僧家有送饭果者，亦有所据。”</desc>
    </Doc>
    <Doc>
        <title>送亡</title>
        <desc>
            云：“凡出丧，库司预分付监作行者办柴化亡，差拨行仆，铙钹鼓乐，幡花香烛，揖龛丧仪，一切齐备，堂司行者隔宿覆住持、两序，挂送亡牌。次早行粥，遍食椎后，再鸣椎一下，云：‘白大众：粥罢普请送亡，除守寮、直堂外，并当齐赴。谨白。’”《大灌顶神咒经》云：“贤者阿难问佛言：‘阎浮提界有几种葬法？’佛语阿难：‘葬法无数，吾今当为略说。我此国土，水葬、火葬、塔冢之葬，其事有三。乃至震旦国中人民葬法，庄严之具，金银珍宝，刻镂车乘，飞天仙人，以为庄严，众妓鼓乐，钟铃之音，歌咏赞叹，用为爱乐。终亡者，身衣服具足，棺椁微妙，香烟苾芬，百千万众送于山野，庄严山林，树木郁郁，行行相对，无亏盈者。坟柏茂盛，碑阙俨然，人民见者，莫不欢欣。’”《毗奈耶杂事》云：“佛言：‘苾刍身死，应为供养。’苾刍不知云何供养，佛言：‘应可焚烧。’邬波离曰：‘如佛所说，于此身中有八万户虫，如何得烧？’佛言：‘此诸虫类，人生随生，若死随死，此无有过。身有疮者，观察无虫，方可烧殡。’欲烧殡时，无柴可得，佛言：‘可弃河中，若无河者，穿地埋之。’夏中地湿，多有虫蚁，佛言：‘于丛薄深处，令其北首右胁而卧，以草稕支头，若草若叶覆其身上。送丧苾刍，可令能者诵三启无常经，并说伽陀为其咒愿。事了归寺，应可洗身。若触尸者，连衣俱洗；其不触者，但洗手足。’”云：“中国四葬：水葬，投之江流；火葬，焚之以火；土葬，埋之岸旁；林葬，弃之中野，为雕虎所食。律中多明火林二葬，亦有薶者。《五分》云：‘尸应薶之，若火烧，在石上，不得草上安。’”《资持记》：“水葬，饲鱼鳖；林葬，济禽兽。诸部文中，但无水葬。”忠曰：“《钞》所谓中国，谓天竺也。”忠曰：“《事钞》云‘律中多明火林二葬，亦有薶者’者，谓其水葬稀少，非谓绝无。而《资持》云诸部文中但无水葬者，失矣，如予所援《毗奈耶杂事》。”佛不听塔下葬。《四分律》云：“彼于塔下埋死人，佛言：‘不应尔。’彼于塔下烧死尸，佛言：‘不应尔。’”忠曰：“中华亦有四葬，而人不自省察，却以火葬为佛氏之法。”《列子》云：“晏平仲曰：‘既死，岂在我哉？焚之亦可，沈之亦可，瘗之亦可，露之亦可，衣薪而弃诸沟壑亦可，衮衣绣裳而纳诸石椁亦可。’”忠曰：“焚，火葬；沈，水葬；瘗及纳椁，土葬；露及弃壑，林葬。又此四葬，《济北集》已辩。”云：“古之葬者，厚衣之以薪，葬之中野，不封不树，丧期无数。后世圣人易之以棺椁，盖取诸大过。”此亦可见汉土古葬法也。
        </desc>
    </Doc>
    <Doc>
        <title>颂古</title>
        <desc>
            云：“颂，似用切。《说文》：‘颂，貌也。’《广韵》：‘歌也。’”子夏《毛诗大序》云：“颂者，美盛德之形容，以其成功告于神明者也。”《周礼》大师六诗注云：“颂之言诵也，容也。诵今之德广以美之。”云：“颂之言容，歌成功之容状也。”朱熹注云：“颂者，宗庙之乐歌。《大序》所谓‘美盛德之形容，以其成功告于神明者也’，盖颂与容，古字通用，故序以此言之。”唐贾岛《二南密旨》云：“颂者，美也，美君臣之德化。”忠曰：“颂名本起于六诗，风、赋、比、兴、雅、颂。歌诵盛德，以告于神明者也。如禅家颂古，则举古则为韵语，而发明之以为人，亦是歌诵佛祖之盛德而扬其美，故名颂古。”《汾阳无德禅师录》有颂古一百篇，禅家颂古以此为权舆。《禅林宝训》云：“万庵曰：‘颂，始自汾阳，暨雪窦宏其音，显其旨，汪洋乎不可涯。’”又云：“心闻贲和尚曰：‘天禧间，雪窦以辩博之才，美意变弄，求新琢巧，继汾阳为颂古，笼络当世学者，宗风由此一变矣。’”《碧巖录》云：“大凡颂古，只是绕路说禅；拈古，大纲据款结案而已。”《云卧纪谈》云：“大沩佛性禅师，为其嗣者潭州惠通旦公，尝颂觉铁觜先师无此语话曰：‘谁道先师无此语？焦尾大虫元是虎。胡蜂不恋旧时窠，猛将不归家里死。急着眼，勿回顾，若会截流那下行，匝地清风随步武。’佛性见而谕之曰：‘颂古拈古要奢俭得所，如人解使钱，不必多也。’及颂黄檗示众噇酒糟话曰：‘荆棘林中宣妙义，蒺藜园里放毫光。千言万语无人会，又逐流莺过短墻。’佛性颔之。”《竺仙疑问》云：“颂古之作，譬之儒家，则犹咏史也。复几数百载矣，盖始于宋国初汾阳。是时尊宿皆悉浑厚蕴藉，不尚浮靡。天禧间，雪窦以辩博之才，恢宏其音，莫不卷舒抑扬，纵横得妙，后之作者莫出其右。然亦有以其美意变弄求新琢巧，变其宗风，失古淳全之作矣。至于景定、咸淳之间，所谓大道衰，变风变雅之作，于是雕虫篆刻竞之仿效晚唐诗人，小巧声韵，思惟炼磨，而成二十八字，曰道号颂。时辈相尚，迨今莫遏。于中虽有深知其非，而深欲绝去之者，然以久弊不能顿除，勉随其时，曲就其机。亦复不拒来命，时或秉笔，觌面信手赋，塞所需，聊为方便接引之意也。然以其音律谐和，与夫事理句意俱到而活脱者，使或哦之，诚亦可人。然譬如食蜜，中边皆甜，宜乎人其爱之，若夫欲济饑馁，不可得也。”
        </desc>
    </Doc>
    <Doc>
        <title>素花</title>
        <desc>云：“下间置龛，用麻布帏幙，前列几案、炉、瓶、素花、香、烛不绝。”忠曰：“缕截白纸，缠柴枝如花。今多用四枝，盖可大于雪柳之制也。”</desc>
    </Doc>
    <Doc>
        <title>宿夜</title>
        <desc>即迨夜也。忠曰：“明日荼毗之前夜，故曰宿夜。”云：“宿夜念诵。”</desc>
    </Doc>
    <Doc>
        <title>随年钱</title>
        <desc>
            忠曰：“盖随其人年数多少施与钱也。”云：“昔有施主入寺行众僧随年钱，知事云：‘圣僧前着一分。’施主云：‘圣僧年多少？’僧无对。法眼代云：‘心期满处即知。’”《虚堂愚和尚录》云：“代僧倒指示之。”云：“尔时应问汝几年？随年答。何时出家？冬春夏，有闰无闰，随问应答。”
        </desc>
    </Doc>
    <Doc>
        <title>娑罗华</title>
        <desc>
            《释氏要览》云：“若应之大师《五杉集》，颇合礼式。或堂有三间，即置龛于西间，面向南，前设一灯一香而已。中一间，用白幕自南达北，金城柱而东洎南三面帏之，于中设绳床，挂真影，香华供养，以时设食。用白纸作娑罗华八树，以簇绳床，表双林之相。床西别设一仪床，置平生道具之属。绳床后正北幕内名子位，即是弟子受吊之位也。”
        </desc>
    </Doc>
    <Doc>
        <title>索话</title>
        <desc>
            云：“次索话问答，提纲。”《虚堂愚和尚育王录》云：“师敛衣就座，索话：‘人天交接，两得相见，莫有不承言，不滞句底么？’”《备用清规》云：“古之学者，有疑未决，出众请问，宗师答话，贵在解粘去缚。今之索话，已失古意，先大慧深非之。”云：“古德未说法已前先垂语，令学者有疑请问，问以决疑，一言之下超越生死之岸。后来变其名曰索话，。”
        </desc>
    </Doc>
    <Doc>
        <title>索语</title>
        <desc>
            索话又曰索语。云：“秉拂人索语问答了，提纲。”《竺仙东度语》：“建长寺结制秉拂垂语云：‘凡到者里，必须垂语，俗曰索语。去古既远，源流益别，本其宗猷，无有是处。虽然，者里亦不妨随例颠倒。正恁么时，还有并却咽喉唇吻出来道得一句底么？’”
        </desc>
    </Doc>
    <Doc>
        <title>锁龛</title>
        <desc>
            云：“请移龛佛事罢，移龛下法堂，请锁龛佛事。”又〈〉云：“维那出烧香，请锁龛佛事。受请人出班烧香，退身问讯，次住持前问讯，转东序前问讯，巡至班末问讯，次西序前问讯，然后与大众普同问讯。从西序末过，若见职头首，各依本位空处过，至龛右侧立。堂司行者以盘托锁，候举佛事毕，行者以锁锁龛毕，住持复位。”
        </desc>
    </Doc>
    <Doc>
        <title>塔头</title>
        <desc>祖师塔处也。《临济玄禅师录》云：“师到达磨塔头，塔主云：‘长老先礼佛？先礼祖？’师云：‘佛祖俱不礼。’塔主云：‘佛祖与长老是什么冤家？’师便拂袖而出。”</desc>
    </Doc>
    <Doc>
        <title>塔主</title>
        <desc>《临济玄禅师录》云：“师到达磨塔头，塔主云云云。”详〈〉处。</desc>
    </Doc>
    <Doc>
        <title>踏床</title>
        <desc>
            云：“上床之法云云。提面前袈裟，次并以左手提之，即踏床近里而坐，然后弃鞋。”《保宁勇禅师录》：“上堂云：‘森罗及万像，皆于镜中现。’以杖指云：‘北面是厨库，南面是僧堂，中间是佛殿。’直下指云：‘者里是什么？’乃云：‘踏床子也不识。’”《大慧武库》云：“张无尽至兜率，语及宗门事曰：‘疑香严独脚颂、德山托钵因缘。’悦曰：‘既于此有疑，其余安得无耶？只如言末后句是有耶？是无耶？’无尽曰：‘有。’悦大笑，遂归方丈闭却门。无尽一夜睡不稳，至五更下床，触翻蹋床，忽然省得。”忠曰：“踏床，椅子前承足小几也，又言脚凳。”竺原《证道歌注》：“举张无尽因缘云：‘至五更起来，踏翻脚凳，忽然大悟。’”踏床，律名承足床。《毗奈耶杂事》云：“缘在室罗伐城，佛言：‘应诵经者，可升高座。’其人坐师子座，下垂双足，致有劳倦。佛言：‘应作承足床。’苾刍不解，佛言：‘若座不移动，应以砖作；若移转者，可用版为。虽以版作，移举时难，可于四角各安铁镮，随意擎去。’”《僧祇律》作承足机。
        </desc>
    </Doc>
    <Doc>
        <title>檀那</title>
        <desc>
            《南海寄归传》云：“梵云陁那钵底，译为施主。陁那是施，钵底是主。而云檀越者，本非正译。略去那字，取上陁音，转名为檀，更加越字，意道由行檀舍自，可越渡贫穷。妙释虽然，终乖正本。，讹也。”《资持记》云：“檀越亦云檀那，并讹略也。义净三藏云：‘具云陀那钵底，此翻施主。’”
        </desc>
    </Doc>
    <Doc>
        <title>檀那拈香</title>
        <desc>
            忠曰：“日本禅林开堂为大檀那拈香。”《兰溪隆禅师建宁录》，丞相、文武官僚香次，拈檀越最明寺禅门香。《约翁俭禅师建长录》：“将军香次，拈香云：‘此一瓣香，热向炉中，奉为本寺大檀那，最胜园寺殿，伏愿除细行之枝蔓，穷大德之渊源，福海愈广，寿山弥坚。’”
        </desc>
    </Doc>
    <Doc>
        <title>檀越</title>
        <desc>
            云：“有檀越特请者，有住持为众开示者，则登法座。”《首楞严经》云：“阿难心中初求最后檀越以为斋主。”《长水疏》：“檀越，此云施者。”《翻译名义集》云：“称檀越者，檀即施也，此人行施，越贫穷海。”又见〈檀那〉处。《祖庭事苑》云：“檀那，此云施者；越，谓度越彼岸。”忠曰：“或越为汉语，或兼越为”又唐时安、秀诸师对天子称檀越。见〈贫道〉处。
        </desc>
    </Doc>
    <Doc>
        <title>叹佛</title>
        <desc>
            忠曰：“同白佛。或俪语一联，或四句偈，叹佛功德也。祝圣回向首，巍巍金相，堂堂觉皇是也。”云：“维那举楞严咒，唱药师号，叹佛毕，回向。”《续酉阳杂俎》云：“平康坊菩提寺，李右座林甫，每至生日，常转请此寺僧就宅设斋。有僧乙尝叹佛，施鞍一具，卖之，材直七万。又僧广有声名，口经数年，次当叹佛，因极祝右座功德，。斋毕，帘下出彩篚，香罗帕籍一物，如朽钉，长数寸。僧归失望，遂携至西市，示于商胡，惊曰：‘此宝骨也，直一千万。’”忠曰：“依此，叹佛之目，来尚矣。”
        </desc>
    </Doc>
    <Doc>
        <title>叹经</title>
        <desc>：“回向云：‘大圆照中，有华藏海，功超造化，道绝名言，三光电卷而实相涵，六合雷奔而湛然寂。’”解者曰：“此是叹经也。”</desc>
    </Doc>
    <Doc>
        <title>叹灵</title>
        <desc>
            旧说曰：“亡俗回向首语言叹灵，净极光通达，寂照含虚空是也。”忠曰：“叹佛、叹真，其义自存矣。如亡俗，则不可例佛祖以叹其德也。唯修善凭佛德，而拔济其灵耳，何用叹灵德？故如施食法回向首语曰：‘佛身充满于法界，普现一切群生前。’岂是叹亡灵德者哉？故予谓叹灵之目，杜撰也。”
        </desc>
    </Doc>
    <Doc>
        <title>叹真</title>
        <desc>即白真也。旧说曰：“祖师回向首语言叹真，谓宝明空海，湛死生漩澓之波是也。”</desc>
    </Doc>
    <Doc>
        <title>炭头</title>
        <desc>
            《敕修清规》云：“炭头，预备柴炭，以御寒事，或化施主，或出公界，须令足用。”慈觉〈龟镜文〉云：“为众僧御寒故，有炭头、炉头。”又云：“缄言拱手，退己让人，所以报炭头、炉头也。”又云：“预备不前，众人动念，非炉头、炭头所以向众也。”又云：“身利温暖，有妨众人，非所以报炉头、炭头也。”云峰悦禅师在翠巖化炭，见〈堂司〉处。《慈受深禅师慧林录》：“上堂云：‘炭头今日地炉开，涩雨悭风恼破怀，老僧向火吃酸豏，谁管檀那来不来？’”
        </desc>
    </Doc>
    <Doc>
        <title>探水</title>
        <desc>
            忠曰：“拄杖下头可二尺，别存小枝，挠缠绕本干，向下，名为探水。盖路行遇水，则先下杖验之，水到小枝上下，而量其深浅，然后敢渡，故名探水。《碧巖录》云‘玉将火试，金将石试，剑将毛试，水将杖试。止此’是也。然《事苑》云：‘以杖尾细怯，遂存小枝。’见〈拄杖〉处。依此，只为护细弱也，无复探水之用。”已下略录拄杖探水因缘。《赵州谂禅师录》云：“师一日将拄杖上茱萸法堂上，东西来去，萸云：‘作什么？’师云：‘探水。’萸云：‘我者里一滴也无，探个什么？’师将杖子倚壁便下去。”《洞山初禅师录》云：“问：‘如何是洞山圆镜？’师云：‘人将语试，水将杖试。’”云：“问：‘祖祖相传传祖印，师今得法嗣何人？’师云：‘人将语试，水将杖探。’”希叟昙禅师云：“迅瀑千寻，不停纤粟，探水杖痕深。”《虚堂愚禅师净慈后录》：“举赵州断却命话，云：‘赵州过头杖子到处探水，当时者僧若与本分草料，管取别甑炊香。’”偈云：“参方须具参方眼，法战须谙法战机。探水乌藤好牢把，莫同赵老到茱萸。”
        </desc>
    </Doc>
    <Doc>
        <title>汤果</title>
        <desc>
            云：“讽经罢，备汤果。”解者曰：“汤称入面，果称果子。凡食有汁者，言汤也。”又解汤药侍者曰：“汤药者，汤果、药石也。汤果者，凡称食有汁者，此方所谓入面是也。”忠曰：“后说以汤果为一物，盖初说近是。”云：“汤罢药石，又客头诣客位，请云：‘方丈请和尚今晚汤果。’”又〈西堂头首受请〉云：“晚请新命专使特为汤、药石、汤果。”
        </desc>
    </Doc>
    <Doc>
        <title>汤礼</title>
        <desc>见〈茶礼〉处。《南禅规式》云：“特为汤，雪峰为云峰讲，此为始。”</desc>
    </Doc>
    <Doc>
        <title>汤瓶</title>
        <desc>
            忠曰：“铜瓶盛滚汤，以为点茶点汤之用。”云：“行茶遍，瓶出，如前问讯，收住持盏。”又〈新挂搭人点入寮茶〉云：“行茶遍，瓶须从穿堂入。”《文公家礼》云：“执事者执汤瓶，随之点茶。”详〈〉处。
        </desc>
    </Doc>
    <Doc>
        <title>汤头</title>
        <desc>云：“甜似黄连微带涩，苦如甘草略含辛，一回点过一回别，只恐难瞒无舌人。”</desc>
    </Doc>
    <Doc>
        <title>汤药侍者</title>
        <desc>
            旧解曰：“汤药者，汤果、药石也。”见〈〉。《敕修清规》云：“汤药侍者，立班。朝暮供奉方丈汤药，左右应接，佐助衣钵侍者，抚恤近事行仆。或暂缺侍者，客至，通覆烧香。或缺人回向，皆宜摄行。须择年壮谨愿者充之。”云：“详夫法身无相，岂患风寒之侵陵？色体有形，须资汤药以摄养。故吾祖百丈氏，为老病者创禅林，以安其居；为住持者置汤药，而奉其养。则侍药之职，其来也尚矣。”〈佛国高峰和尚行状〉云：“兀庵自大宋至相阳平副帅最明寺殿，请住相之建长。一日，入室举‘大力量人为甚么抬脚不起’之话，使众下语。师出众，抬一足曰：‘脚跟下聻？’庵便称赏，命侍汤药。凡日域丛林少年辈，以侍药为荣登，寔自师始。”
        </desc>
    </Doc>
    <Doc>
        <title/>
        <desc>忠曰：“施僧堂僧之嚫金也。”云：“专使诣新命前，议定方丈嚫施，引座谢礼堂嚫、贴嚫、宣疏帖人陪嚫。”</desc>
    </Doc>
    <Doc>
        <title>堂内三板头</title>
        <desc>云：“众中新到挂搭，礼须勤重。诸方辨事及名德人，别选上寮安排。退院长老须依住持帖及开堂疏内资次，于堂内三板头安排斋粥座位。”</desc>
    </Doc>
    <Doc>
        <title>堂上</title>
        <desc>忠曰：“堂头亦言堂上。”云：“景德堂上镜空禅师，蕴前辈典刑，有尊宿礼貌。”</desc>
    </Doc>
    <Doc>
        <title>堂司</title>
        <desc>堂司者维那寮也。若呼人为堂司，则维那是也。又见〈职位类〉。</desc>
    </Doc>
    <Doc>
        <title>堂司</title>
        <desc>
            忠曰：“维那掌僧堂事，其所居言堂司，又呼其人为堂司。若呼居处为堂司，则维那寮是也。”云：“堂司某具。”云：“悦至筠州大愚守芝。芝升座曰：‘大家相聚吃茎齑，若唤作一茎齑，入地狱如箭射。’下座，无他语。悦大骇，夜造丈室，芝曰：‘来何所求？’曰：‘求佛心法。’芝曰：‘法轮未转，食轮先转。后生趁有色力，何不为众乞饭去？我忍饑不暇，暇为汝说法乎？’悦不敢违，即请行。及还自冯川，芝移住西山翠巖。悦又往从之，夜诣丈室。芝曰：‘又欲求佛心法乎？汝不念乍住屋壁疏漏又寒雪，我日夜望汝来为众营炭，我忍寒不能，能为汝说法乎？’悦又不敢违，入城营炭。还时，维那缺，悦夜造丈室。芝曰：‘佛法不怕烂却，堂司一职，今以烦汝。’悦不得语而出。明日，鸣揵椎坚请，悦有难色，拜起欲弃去。业已勤劳久，因中止，然恨芝不去心地。坐后架，架下束破桶盆，自架而堕，忽开悟，顿见芝从前用处，走搭伽梨，上寝堂，芝迎，笑曰：‘维那！且喜大事了毕。’悦再拜，汗下，不及吐一词而去。”
        </desc>
    </Doc>
    <Doc>
        <title>堂司行者</title>
        <desc>维那为堂司，而此行者属堂司，受其使令，故名堂司行者。云：“维那令堂司行者请新旧侍者并圣僧侍者参前就寮献汤。”</desc>
    </Doc>
    <Doc>
        <title>堂司须知簿</title>
        <desc>见〈戒腊簿〉处。</desc>
    </Doc>
    <Doc>
        <title>堂头</title>
        <desc>
            忠曰：“方丈称堂头，住持人居处。”云：“专使先看知事计会讫，上堂头人事。”云：“师到道吾，，持神杖。师见，乃云：‘逐便祗候。’道吾应诺。师参堂了，再上堂头人事，道吾却具威仪方丈内坐。师才近前，道吾云：‘有事相借问，得么？’师云：‘也是适来野狐精。’便出去。”云：“造沩山，山问：‘我闻汝在百丈先师处问一答十，问十答百，此是汝聪明灵利，意解识想，生死根本。父母未生时，试道一句来看。’师茫然不能加答。遂归寮，将平日看过底文字从头检寻，无一句可将酬对，乃自叹云：‘画饼不可充饑！’屡上堂头告沩山为说。山云：‘我若说似你，你已后骂我去在。’”
        </desc>
    </Doc>
    <Doc>
        <title>堂头和尚</title>
        <desc>
            忠曰：“方丈和尚称堂头也。”云：“侍者出小榜云：‘奉堂头和尚慈旨，名德、西堂、首座并免告香。’”云：“首座云：‘汝何不去问堂头和尚，如何是佛法的的大意？’”又方丈曰堂头。见〈殿堂类〉。
        </desc>
    </Doc>
    <Doc>
        <title>堂外香几</title>
        <desc>忠曰：“外堂有二香几，在上下间，行礼炷香。”详〈〉处。</desc>
    </Doc>
    <Doc>
        <title>特为茶</title>
        <desc>忠曰：“特为此人点，故曰特为茶。”云：“请新旧侍者特为茶。”</desc>
    </Doc>
    <Doc>
        <title>特为茶八出座</title>
        <desc>《校定清规》知事头首特为新挂搭茶八出之图特为茶八出之图</desc>
    </Doc>
    <Doc>
        <title>特为茶六出</title>
        <desc>《校定清规》夏前住持特为新挂搭茶六出之图特为茶六出之图</desc>
    </Doc>
    <Doc>
        <title>特为饭</title>
        <desc>云：“次日特为饭，系具状作都寺名请。”</desc>
    </Doc>
    <Doc>
        <title>特为牌</title>
        <desc>
            云：“侍者令客头依戒列名，写特为牌，或作四出、六出，首座光伴，诸方名胜，必与住持对面位。若有异议，则于名胜内推戒最高者坐之，参头与光伴对面位。盖受送者先谢榻位，此同赴茶耳。”解者曰：“书照牌，以名胜排定之特为位，此谓特为牌。特为位即是住持对面位也。”特为位，见〈座位类〉。
        </desc>
    </Doc>
    <Doc>
        <title>特为汤</title>
        <desc>特为义，见〈特为茶〉处。云：“请客侍者具状，诣客位插香，拜请特为汤。”</desc>
    </Doc>
    <Doc>
        <title>特为汤四出</title>
        <desc>云：“新头首一出，新知事二出，旧头首三出，旧知事四出，余勤旧预光伴者，列主伴两边，西序居左，东序居右。”</desc>
    </Doc>
    <Doc>
        <title>特为位</title>
        <desc>
            云：“第一座分二出，特为东堂、西堂，请首座光伴。”旧说曰：“方丈特为位者，主之对面位是也。光伴位者，主之分手位是也。二出者，除主伴外，分二出也。”图见〈二出座〉处。又曰：“若僧堂，则分手床头立特榻矣。”又特为照牌，见〈图牌类〉。
        </desc>
    </Doc>
    <Doc>
        <title>特为照牌</title>
        <desc>云：“请客侍者巡堂请茶，堂前排特为照牌。”特为位，见〈座位类〉。</desc>
    </Doc>
    <Doc>
        <title>提点</title>
        <desc>
            忠曰：“掌常住金谷者。”云：“杨岐栗棘蓬，东山铁酸馅，多处添些子，点即不到；少处减些子，到即不点。万机俱赴，八面玲珑；一句全提，风行草偃。’击拂子，‘龙得水时添意气，虎逢山色长威狞。’”《山庵杂录》云：“径山惠洲提点，虎巖徒弟，颇聪明，有干蛊才，掌常住众务三十余年，一切金谷恣其糜费。或以果报谕之，乃答云：‘满载戴角来，洲只戴得一双。’至正初，高纳麟领行宣政院事，其属净珂具状诉之，结罪杖，断归俗。既而潜于化城院，得风痹疾，挛拳如猬，两手握拳，承其两颊，两脚反承其尻。看病人欲伸之，痛不可忍，日夜但闻霍霍之声，如是者三年，始气绝。洲平昔以粗心任事，轻视因果，乃言：‘满载戴角来，只戴得一双。’余谓三途报中，岁月长久，一双去，一双来，至无量劫戴此角，何止一双而已？凡司常住金谷人，宜以洲自鑒。”又云：“洪武八年秋，余访同门友报复元于象山智门寺。寺有提点彝正堂者，四十余年管领常住出纳，廉能，谋断有方，抚众和易，历六代住持，终始如一。是年七月二十四，夜梦两童子并立榻前，问之何干抵此，答曰：‘请提点考算单帐。’答云：‘我无单帐可算。’觉而再睡，得梦如前。次日，到方丈说其梦，稟云：‘夜得此梦，恐今岁库司知事人懒慢，常住日黄簿未成，和尚宜促之。’观其言貌，绝无愧赧态。少选，报彝归房跌仆地上，如熟醉，至夜半始苏，急处分后事，然后瞑目。彝于智门可谓有功矣，临终尚尔，诸方执事者，遇常住物，如鹰拏燕趠，不以罪福为事，闻此自须改行。”云：“提点刑狱公事，掌察所部之狱讼，而平其曲直。所至审问囚徒，详覆案牍，凡禁系淹延而不决，盗窃逋窜而不获，皆劾以闻。”《事物纪原》云：“《宋朝会要》曰：‘景德三年三月，敕置开封府界提点司，即置提点之官。’吕夷简《三朝宝训》曰：‘真宗谓近臣曰：诸道刑狱，皆遣官提振，惟京师无之。去夏开封府讯进士蹇符，暴于日中，裂其背而鞠之无状。炎暑之际未见情，枉罹虐毒，令置司命，京师刑狱处悉纠之。’”忠曰：“提点，本朝廷官职名，而僧寺拟立也。提点者，提振其壅滞也。按《山庵》所言，库司知事外，有提点。”
        </desc>
    </Doc>
    <Doc>
        <title>提点</title>
        <desc>忠曰：“提振点起其事，令无壅滞也。”云：“侍者一一提点。”云：“方丈一应礼节，究心提点。”又职名有提点，见〈职位类〉。</desc>
    </Doc>
    <Doc>
        <title>提调</title>
        <desc>
            云：“提调香灯茶汤。”又〈方丈特为新旧两序汤〉云：“仍提调送旧人粥饭三日。”又〈尊宿出丧〉云：“库司、丧司相关，提调丧仪。”又〈月分须知〉云：“六月入伏，堂司提调晒荐。”忠曰：“日本禅林，撰入院同门疏，同门众中，一人干蛊，率众告谕，成之，及疏后列众名，其人在最末，此谓提调人。提调者，提起其事，调辨之也。”《冥枢会要》卷尾云：“提调锓梓，万寿耆旧比丘慧朗。”《宋史》卷头列修史人名云：“提调官光禄大夫、中书平章政事臣纳麟等。”《经国大典注解》云：“提调，提举也，调和也。言举一司之事而调和之也。”
        </desc>
    </Doc>
    <Doc>
        <title>提纲</title>
        <desc>
            说法曰提纲，提起宗旨大纲而说。又曰提要，万庵曰“古人上堂，提大法纲要”见〈钓语〉处。是也。云：“住持垂语问答，提纲。”又见〈叙谢〉处。《睦州蹤禅师录》云：“问：‘佛法大意，请师提纲。’师云：‘拈将来，与你提纲。’”云：“师因北地寒，僧众难立，云：‘且住小参候春暖。’不经旬日，忽有一僧，两耳带环，手持金锡，来到方丈，云：‘和尚何得住却小参？众中自有不惮寒暑为佛法者，堂中见有六人是法器。’言讫而退，不知处所。师却小参，乃成一颂：‘胡僧金锡光，请法照汾阳。六人成大器，今我为提纲。’”又〈〉云：“若欲正提纲，直须大地荒。欲来沖雪刃，不免碎锋铓。”又〈桃园朗禅师章〉云：“若是唱道门风，权且强名；若论祖宗提纲，直下难为开口。”《雪巖钦禅师录》有干会节提纲。云：“安得壮士提天纲，再平水土犀奔茫。”已下略录论提纲体裁。忠曰：“古德语录，上堂提纲，有押韵，有不押韵，有用偈颂，其体不一定。本无挂唇齿法，何有拘章句式？旧说曰：‘提纲拈提不用押韵，只据自家所见，宣发道蕴，滔滔地说将去为妙。’”大慧示铦、远二禅人法语云：“近世前辈老衲皆已化去，正宗日益淡薄，丛林日益凋弊，邪法日益增炽，裨贩之流各各自谓得上人法，以无义语，绮饰言词，砌斗排叠，裒糅佛祖教乘，累句荐出，谓之秘密心要。魔魅凡庸，幻惑无识，称有道之士者，如麻似粟。末世光明种子，未具择法眼，遭其邪毒入其心腹者，不可胜数，致使后生晚学，随例骨董。临济和尚曰：‘有一般秃兵，向教乘中取意度商量，成于句义，如把屎块子口中含了，却吐与别人。’呜呼！如来正法眼藏，达磨单传之宗，如以一丝引千钧之石，安得此老复出，为后进针膏肓而起废疾乎？”云：“只如马祖、百丈、黄檗、临济、德山、云门诸大老宿，不得已为人开口，莫不直截指示根源，河倾海涌，汗漫无际，又何曾撰述言词，逐句下语，张王李赵为人注解来？末代大法浇醨，无此大模范、大力量，弄出小巧禅道，制作奇言妙语，攒花簇锦，风月烟云，对句押韵，如作诗一般，当知此是做禅非说禅也。说禅早是不中，况禅可做乎？使佛祖正法眼藏流为戏论，法道下衰，莫甚乎是！若是大丈夫汉，争肯咂啖这般野狐涎唾？”《竺仙仙禅师南禅录》为二品太夫人普说，判玉泉皓开堂，两言君不见，云：“是又岂可与念语录，习答问，制造提纲，对以四六，藻绘文词，以悦时流者，同日语哉？”《永觉寱言》云：“少室心印，岂落文彩？古人聊为接引之计，始挂唇吻，然皆浑朴简真，刻的示人，非夸会逞能，外饰观美而已也。后世即大不然，雕章琢句，攒花簇锦，极意变弄，各竞新奇，岂独淫巧之意，乖衲僧之本色！而理因辞晦，道以言丧，欲其一言半句之下触发灵机，不亦难乎？”云：“上堂提唱，务在单提个事，开悟人天。前则马祖、百丈、德山、临济，后则大慧、应庵，纵横波辩，直达心源，得大自在，无出曹溪卢祖，皆可为法。”
        </desc>
    </Doc>
    <Doc>
        <title>提衣</title>
        <desc>唱衣亦名提衣。云：“开笼出衣钵，依号排席上，请提衣佛事。”</desc>
    </Doc>
    <Doc>
        <title>剃刀</title>
        <desc>
            云：“戒师用净瓶灌顶，以指滴水于顶上，执刀剃头。”云：“思明和尚未住西院时到参，礼拜后，白曰：‘别无好物人事，从许州买得一口江西剃刀来献和尚。’师曰：‘汝从许州来，什么处得江西剃刀？’明把师手掐一下。师曰：‘侍者收取。’明拂袖而去。师曰：‘阿剌剌！’”
        </desc>
    </Doc>
    <Doc>
        <title>挑灯</title>
        <desc>云：“铙钹、幡花、挑灯，迎引至法堂位前立。”又〈尊宿出丧〉云：“提调龛前伞椅、汤炉、挑灯。”</desc>
    </Doc>
    <Doc>
        <title/>
        <desc>
            忠曰：“修法会等，有特劳者，加增其施物，。”《篇海类编》云：“贴，天叶切，音帖，裨也，依附也，又粘置也。”云：“请客侍者具状，，。”又〈专使特为新命煎点〉云：“，轻重合宜，两序勤旧、乡人、法眷、。”
        </desc>
    </Doc>
    <Doc>
        <title>贴菜</title>
        <desc>
            常住所饤菜外，自别贴附，表供养意，曰贴菜。〈日用轨范〉云：“如有菜滓，安钵后屏处。”云：“五谷为养，五果为助，五畜为益，五菜为充，气味合而服之，以补精益气。此五者，有辛、酸、甘、苦、咸，各有所利。”忠曰：“按《素问》五菜，谓葵甘、韭酸、薤苦、藿咸、葱辛。”《格致余论》云：“凡人饑则必食。彼粳米甘而淡者，土之德也，物之属阴而最补者也，惟可与菜同进。经以菜为充者，恐于饑时顿食，或虑过多，因致胃损，故以菜助其充足，取其疏通而易化，此天地生物之仁也。”云：“羹之有菜者，用梜；其无菜者，不用梜。”注：梜，犹箸也。
        </desc>
    </Doc>
    <Doc>
        <title>贴供</title>
        <desc>见〈〉处。</desc>
    </Doc>
    <Doc>
        <title>铁版</title>
        <desc>《丛林盛事》云：“广教会和尚，川人，嗣石头回。初依此庵于护国，因行者、干铁版，皆有颂送行。会曰：‘空奋双拳与么去，打成一片早回头。归来挂在三峰顶，恼乱春风卒未休。’兄弟皆爱之。”</desc>
    </Doc>
    <Doc>
        <title>帖子</title>
        <desc>
            云：“不拘早晚，不择处所，各知进退，伺候住持求住，方丈近事人毋得呵禁。如允，仍触礼一拜，就求帖子，到侍司附名云：‘适奉方丈慈旨，令就上寮附名。’侍者次第发榜头下堂司，维那令行者请新到。吃茶毕，出度牒，上床历。”忠曰：“旧说言帖子即目子也，差矣。但小片纸书挂搭一僧某甲，烦侍者附名之语也。”又云：“用小片白纸写帖子，云：新圆寂其余佛事并準此写。”旧说曰：“祖东传入元国，求挂搭于龙翔寺。辉东阳抛出剪刀，令试颂。祖即时呈颂：‘杀人刀矣活人剑，一句当机不让师。自此豁开门户了，丧身失命在斯时。’东阳亲书帖云：‘挂搭一僧，烦侍者附名。’有住持躬书帖如此者。”
        </desc>
    </Doc>
    <Doc>
        <title>听叫</title>
        <desc>忠曰：“侍住持左右，听其叫呼，受使令者。”云：“方丈听叫捧香合。”</desc>
    </Doc>
    <Doc>
        <title>听教</title>
        <desc>义堂《日工集》云：“中华禅院，每夜坐禅罢，随意就于诸寮而夜话，商量古今事，谓之听教。今日本不然，是以兄弟见闻局于册子上，而不通方。”</desc>
    </Doc>
    <Doc>
        <title>通覆</title>
        <desc>忠曰：“白事通达其意也。”云：“或暂缺侍者，客至通覆。”又〈游方参请〉云：“到侍司通覆，诣方丈礼拜。”</desc>
    </Doc>
    <Doc>
        <title>同门</title>
        <desc>
            忠曰：“法之兄弟，言同门。或泛称法眷，言同门。”《敕修清规》云：“法眷、尊长、同门、兄弟。”见于〈兄弟〉处。云：“同门有漳州罗汉和尚。”忠曰：“罗汉、道吾同嗣关南道常。”《白虎通》云：“《礼记》曰：‘同门曰朋，同志曰友。’”忠曰：“《天中记》同门曰朋，引《公羊》。按《公羊传》朋友相卫，注有此语，非传本文，用《礼记》可也。”
        </desc>
    </Doc>
    <Doc>
        <title>同门疏</title>
        <desc>新命，同门人制疏贺其入院也。见〈法眷疏〉处。同门义，见〈〉处。</desc>
    </Doc>
    <Doc>
        <title>同行</title>
        <desc>
            忠曰：“结友遍历者，相谓为同行。”《杨岐会和尚录》云：“一日，三人新到，师问：‘三人同行，必有一智。’提起坐具云：‘参头上座！唤者个作什么？’僧云：‘坐具。’师云：‘真个那？’僧云：‘是。’师云：‘唤作什么？’僧云：‘坐具。’师顾左右云：‘参头却具眼云云。’”云：“师游方时，与二僧偕行，至谷隐薛大头处，问：‘三人同行，必有一智。如何是一智？’二僧无语。师立下肩，应声便喝，薛举拳作相扑势。师云：‘不劳再勘。’薛拽杖趁出。”
        </desc>
    </Doc>
    <Doc>
        <title>同展三拜</title>
        <desc>
            云：“出班上香，大众同展三拜。”云：“出班毕，大众同展三拜。此拜佛，为告天祝寿也。”忠曰：“凡圣节、二祖、三佛会皆有此规。行者先高声喝云：‘大众列拜。止此’大众一同展坐具三拜。”展有二切，一旃上声，一知辇切。见次下〈两展三礼〉处。
        </desc>
    </Doc>
    <Doc>
        <title>桐饭</title>
        <desc>
            《云卧纪谈》云：“真净和尚偈云：‘元符二年三月三，春饼撮餤桐饭兼。’”详〈〉处。旧说曰：“以桐叶染成饭，言桐饭。其色黑故，又名黑饭。但未知桐染饭是何义。”忠曰：“以南烛叶汁染饭，色青黑，故名黑饭。南烛异名杨桐，见《本草》。故又言桐饭。旧说为梧桐叶染饭，太误。欲知染义，即仙家服饵也。”见〈黑饭〉处。《山堂肆考》云：“《零陵总记》：‘杨桐叶细冬青，居人遇寒食，采其叶染饭，色青而有光，食之资阳道，。’杜诗：‘岂无青精饭，使我颜色好。’郑畋诗：‘，光润碧霞浆。’”，音信。
        </desc>
    </Doc>
    <Doc>
        <title>桐鱼</title>
        <desc>
            云：“风銮鸣槛，看两行铁凤高飞；晓粥上锅，听三叠桐鱼普说。”云：“吴郡临平岸崩出一石鼓，槌之无声。帝以问华，华曰：‘可取蜀中桐材，刻为鱼形，扣之则鸣矣。’于是如其言，果声闻数里。”
        </desc>
    </Doc>
    <Doc>
        <title>铜锣</title>
        <desc>
            忠曰：“日本教家用之，搓布帛以为桴。”《正字通》云：“锣，郎何切，音罗，筑铜为之，形如盂，大者声扬，小者声杀。《乐书》有铜锣。自后魏宣武以后，好胡音铜钹沙罗，。《六书故》曰：今之金声用于军旅者，亦以为盥盆。按锣非独军行用之，盥用锣，尤迂泥。”
        </desc>
    </Doc>
    <Doc>
        <title>童侍</title>
        <desc>即童行也。云：“贯休七岁，父母雅爱之，投本县和安寺圆贞禅师出家为童侍，日诵《法华经》一千字，耳所暂闻，不忘于心。”</desc>
    </Doc>
    <Doc>
        <title>童行</title>
        <desc>
            忠曰：“童行，投佛寺求僧未得度者，即少年行者也。”《释氏要览》云：“《智度论》云：‘’《寄归传》云：‘白衣诣苾刍所，专诵佛典，求落发，号童子。’西天出家，国无制止，但投师允可，即和僧剃发，即无童子行者之属。今经中呼文殊、善财、宝积、月光等诸大菩萨为童子者，即非稚齿。如《智论》云：‘如文殊师利，十力、四无所畏等，悉具佛事，故住鸠摩罗伽地。’又云：‘若菩萨从初发心，断淫欲，乃至菩提，是名童子。’今就此方释之。《释名》曰：儿年十五曰童。童，独也。自七岁止十五皆称童子，谓太和未散故。”《南海寄归传》云：“凡诸白衣诣苾刍所，若专诵佛典，情希落发，毕愿缁衣，号为童子。或求外典，无心出离，名曰学生。”童行训诲法，详〈〉处。云：“徽年十二，师事安公为童子，精神大于其身，安使受《诗》、《礼》。又四年，乃落发。”云：“长游京师，依景德寺为童行。天圣中，试经得度。”
        </desc>
    </Doc>
    <Doc>
        <title>童行堂</title>
        <desc>即是行堂也。云：“新到于库司参礼讫，将行李入童行堂。”</desc>
    </Doc>
    <Doc>
        <title>桶头</title>
        <desc>
            云：“文桶头下山，师问桶头：‘下山几时归？’曰：‘三五日。’师曰：‘归时，有无底桶子将一担归。’文无对。归宗柔代云：‘和尚用作什么？’”云：“师在长庆作桶头，常与众僧语话。一日，长庆入寮见，乃问：‘你终日口唠唠地作甚么？’师云：‘一日不作，一日不食云云。’”
        </desc>
    </Doc>
    <Doc>
        <title>头钵</title>
        <desc>忠曰：“应量器，又名头钵。”〈日用轨范〉云：“不得将头钵盛湿食。”</desc>
    </Doc>
    <Doc>
        <title>头鐼</title>
        <desc>第一鐼子曰头鐼，《十诵》名半钵，《四分》名次钵。详〈鐼子〉处。〈日用轨范〉云：“钵刷安第二鐼子缝中。”旧说曰：“第一鐼子称头鐼，盛羹者。三个鐼中最大，故名头鐼。今以刷安头鐼与第二鐼之间也。”</desc>
    </Doc>
    <Doc>
        <title>头巾</title>
        <desc>
            日本洞家帽子名头巾，其制异于济家。如济家行者所披者，忠谓：相传济家六棱帽者，自梦窗国师始焉。然则梦窗已前，济家帽亦同今洞家帽而已。云：“问：‘如何是和尚家风？’师曰：‘尺五头巾。’曰：‘如何是尺五头巾？’师曰：‘圆中取不得。’”
        </desc>
    </Doc>
    <Doc>
        <title>头末红扇</title>
        <desc>忠曰：“日本禅林兄弟者，所执金面中启扇子，上头绘深红云容，名言头末红扇子。”已下系资身粗器</desc>
    </Doc>
    <Doc>
        <title>头首</title>
        <desc>
            西序此谓头首。明极曰：“以参请多，丛林熟者归西序，谓之头首。”详〈两班〉处。列西序头首，云前堂首座、后堂首座、书记、知藏、知客、知浴、知殿、烧香侍者、书状侍者、请客侍者、衣钵侍者、汤药侍者、圣僧侍者是也。忠曰：“茶礼请全班，止知客。”云：“次日，首座鸣照堂板，全班行礼。”又云：“头首当列名，止于知客。”旧解头首全班，自首座到知客也。忠曰：“前堂、后堂、书记、知藏、知客、知浴、知殿，皆为西序头首也，然今但止知客耳。”云：“如大尊宿，则首座、众头首稟住持，劝请为众开示法要。”
        </desc>
    </Doc>
    <Doc>
        <title>头袖</title>
        <desc>
            云：“四鼓鸣，住持出；钟鸣，首座出；以次头首与大众暂从后门出，换衣，换头袖，抽解，即归守被位。”云：“大众赴参，不得戴帽子、头袖。住持人同。”云：“行者列知事后，众去头袖问讯。”忠曰：“头巾形似衣袖，故言头袖也。盖即是帽子，故头袖，《敕修清规》作帽。或曰与帽子别，故《禅苑清规》帽子、头袖并呼。余谓头袖之目，本国一乎。”云：“唐代宗尝宣召本山国一祖师，每加礼敬。适遇天寒，代宗以销金龙袖覆其顶，后竟以龙袖为帽，至今祖师遗像俨然犹存。”云：“立在威仪外，全身在里头，重重赐龙袖，难掩面门羞。”云：“四海英灵俱套下，铜头铁额总兜来，莫怪无门施毒手，揭翻脑盖顶门开。”教家有缥帽子。《燕南纪谈》云：“台家、密家有缥帽子，又名裹头。《宗凤杂集》云：‘隋炀帝请天台智顗大师受菩萨戒，时祁寒，帝解御衣缥袖令裹大师头。’又日本桓武帝请睿山传教大师受圆顿菩萨戒，帝準隋帝故事，赐缥帽。自此台家得其位者披之，未得位则不得着之。”忠曰：“炀帝解衣袖裹智者头，中华记传未见所载。”
        </desc>
    </Doc>
    <Doc>
        <title>图牌类</title>
        <desc>
            旧说以西为上头书为非。曰：凡造图，挂之壁，则北方可在上头，盖挂之必于北壁也。若书籍中造图反此，须南方在上头。盖看书者倚南窗取明，则图南成南方也。忠按：、，皆南方在上头。又，南方在上头。又及《公刘相阴阳图》，并以南为上头。故《清规》图实背本式。如余此书中，但随便，不拘本式，準古图而已，览者须知之。”
        </desc>
    </Doc>
    <Doc>
        <title>图帐</title>
        <desc>
            云：“若图帐已定，则诣堂司，稟添名入图。或人多，列戒次后。”又〈谢挂搭〉云：“既曰随众，当依戒腊。依戒，佛制也。况诸图帐及众寮戒腊牌不以名字分高下。”忠曰：“图与帐，二物也。图，谓楞严会图、念诵巡堂图、被位图、钵位图等也。见〈〉处。帐，谓诸记名帐也。”又曰：“旧解者谓：‘图者，戒腊牌等图也。止此’此说非也。已言图帐及众寮戒腊牌，可知图不摄戒腊牌矣。”
        </desc>
    </Doc>
    <Doc>
        <title>荼毗</title>
        <desc>
            《释氏要览》云：“阇维，或云荼毗，或耶维、阇毗。正梵云阇鼻多，此云焚烧。”荼毗，又作茶毗。《升庵外集》云：“茶即古荼字也。《周诗》记荼苦，《春秋》书齐荼，《汉志》书荼陵。颜师古、陆德明虽已转入茶音，而未易字文也。至陆羽《茶经》、玉川《茶歌》、赵赞《茶禁》，以后遂以茶易荼。”戒环《法华经要解》云：“佛设火化之法，在己则显三昧之力，播薰练之功，故化火自焚，舍利迸透。在人则掩臭腐之秽，免蝼蚁之食，使其魄不滞，其神清升。而此方以卧淤脓于荒郊，埋腐骸于朽壤为是，且以火化为不忍，方其穴地负土，全体而坑之，为可忍耶？二皆出于不得已耳。达者观之，一等归尽，则卧淤埋腐，不若火化之愈矣。自道观之，沈之可也，露之可也，衣薪而弃诸沟中，衮文而纳诸石椁，无不可者，奚足为焚瘗之竞？”曰：“三月丁亥诏曰：‘王者设棺椁之品，建封树之制，所以厚人伦而一风化也。近代以来，遵用夷法，率多火葬，甚愆典礼，自今宜禁之。’”
        </desc>
    </Doc>
    <Doc>
        <title>土地神</title>
        <desc>
            忠曰：“守护其封境之神称土地也。”又见〈〉。《余冬序录》云：“爵尊、德尊、齿尊之人，往往没而得祭于里社，俗谓土地神是也，里人或为之立庙。”径山土地神，名灵泽龙王，寺有龙王殿。《无準径山录》云灵泽之殿。《大慧年谱》云：“师住径山时，绍兴九年己未，以神龙未有封号，敷奏于朝，蒙赐侯，曰广润，庙曰灵泽。”灵隐护法神，名灵鹫山王。云：“抛掷冷泉，灵鹫山王，忙忙寻讨。”解者曰：“灵鹫山王，灵隐护法神也。”雪峰土地神，名松山。云：“土主曰松山，卵塔号难提。”嘉兴府兴圣寺土地神，名千圣小王。《虚堂兴圣录》云：“千圣小王怒发，将鸳鸯湖一脚踢翻。”云：“先是，高安洞山有神灵甚，膺公住三峰时，受服役，既来云居，神亦从至，舍于枯树之下，而树茂，号安乐树神。”《雪堂拾遗录》云：“真州长芦登和尚，数年鼎新起长芦寺，既就，一夜梦有神人来乞为土地，登曰：‘你做我土地不得。’神曰：‘何故？’登曰：‘你见我僧家过。’神云：‘某有长誓。’遂断一臂呈。登曰：‘若如是则可。’遂与建祠堂，迨塑土地，一臂堕落，屡修复尔，方见愿力之重也。”《清拙清规》云：近年杭州灵隐寺都寺，忘其名字。晚间土地堂烧香，土地神执其手，令之算常住钱米帐，此僧伸手立于神像前，竟动不得。行者走方丈，方丈遂与告白：免罚。此僧方得退出。明日，此僧自将衣物尽净，僧堂前估唱，钱归常住毕，僧堂插单坐禅。又平江府承天寺僧义首座，因时疫病，前堂寮僧卧病十余人。义首座白日见土地神领瘟神同入看病人，义公告土地神求免，土地神乃说与瘟神云：“此僧无过，可免。”义公时有俗侄在旁，亦病，义公又告土地神求免俗侄，神答云：“我只管寺内僧，此俗人非寺人，我不管。”神皆出后，义公病愈。又天童土地神，依人而降，言寺中事，又言：“我闻觉和尚住持六年，我未曾得见其面。”觉和尚，宏智也，乃知道德行解之师，神鬼不能见。洞山见撒米作色，土地神得见礼。见《碧巖录》。南泉见撒米起心，土地神得见礼。见《大慧普说》。云：“粥院在开元寺，古传有兵官就院索两大粥桶，盛草喂马一宿。主僧曰：‘本院土地不能守护之。’卷画像，压磨石下。后一夜，于长廊诵经，忽见一人曰：‘容为取之。’是夜兵官两马俱毙，亟敲门还两粥桶。后复见神曰：‘愿从今去，守香积厨，永无鼠雀耗。’遂许之，仍立庙像焉。”晋干宝《搜神记》云：“蒋子文者，广陵人也，嗜酒好色，挑挞无度，常自谓己骨清，死当为神。汉末为秣陵尉，逐贼至钟山下，贼击伤额，因解绶缚之，有顷遂死。及吴先主之初，其故吏见文于道，乘白马，执白羽，侍从如平生。见者惊走，文追之，谓曰：‘我当为此土地神，以福尔下民，尔可宣告百姓为我立祠，不尔，将有大咎。’是岁夏大疫，百姓窃相恐动，颇有窃祠之者矣。文又下巫祝：‘吾将大启祐孙氏，宜为我立祠，不尔，将使虫入人耳为灾。’俄而小虫如尘虻入耳，皆死。医不能治，百姓愈恐，孙主未之信也。又下巫祝：‘若不祀我，将又以大火为灾。’是岁火灾大发，一日数十处，火及公宫。议者以为鬼有所归，乃不为厉，宜有以抚之。于是使使者封子文为中都侯，次弟子绪为长水校尉，皆加印绶，为立庙堂，转号钟山为蒋山，今建康东北蒋山是也。自是灾厉止息，百姓遂大事之。”忠曰：“土地神之称亦久矣。”
        </desc>
    </Doc>
    <Doc>
        <title>土地堂</title>
        <desc>
            土地神、护法神之堂，设佛殿东边。《南禅规式》曰：“或曰：‘宋国土地、祖师二堂在法堂左右。’义堂云：‘但随宜处立之，不必于法堂左右也。”云：“侍者随住持到祖堂、土地堂、大殿烧香礼拜。”云：“于土地堂壁上书语数联。”
        </desc>
    </Doc>
    <Doc>
        <title>团拜</title>
        <desc>众人聚拜曰团拜。云：“各乡曲依所出榜，诣各处团拜。”</desc>
    </Doc>
    <Doc>
        <title>团座</title>
        <desc>圆形坐者，此名团座。圆形坐而开一方者，此名合座。此图见《敕修清规》云桃解〈方丈特为新挂搭茶〉处。团座图合座图</desc>
    </Doc>
    <Doc>
        <title>退座</title>
        <desc>云：“鸣鼓三下，退座。”</desc>
    </Doc>
    <Doc>
        <title>托钵</title>
        <desc>
            乞食曰托钵，或作拓。《正字通》：“托同拓，手承物也。”云：“有愿输奉岁时用度，俾继加之院务，亦复谢曰：‘闻托钵乞食，未闻安坐以享；闻历谒诸祖，未闻废学自任。况我齿茂气完，正在筋力为礼，非从事屋庐之秋也。’”云：“念念无生自入微，瓶中米尽腹中饑。夜深月下敲门急，道者蕉溪托钵归。”又粥饭时，擎钵赴僧堂曰托钵。云：“师在德山作饭头，一日，饭迟，师晒饭巾次，见德山托钵至法堂前，师云：‘这老汉！钟未鸣，鼓未响，托钵向甚么处去？’山便归方丈云云。”
        </desc>
    </Doc>
    <Doc>
        <title>托子</title>
        <desc>
            忠曰：“托子，承茶碗器也。”李济翁《资暇录》云：“茶托子，始建中，蜀相崔宁之女以茶杯无衬，病其熨指，取楪子承之；既啜而杯倾，乃以蜡环楪子之央，其杯遂定。即命匠以漆环代蜡，进于蜀相。蜀相奇之，为制名，而话于宾亲，人人为便，用于代。是后传者更环其底，愈新其制，以至百状焉。贞元初，，别为一家之楪，今人多云托子始此，非也。蜀相，即今升平崔家，讯则知矣。”吕毖《事物初略》云：“唐德宗建初中，崔宁之女以金盏啜茶，盏热痛其指，乃取楪子承其盏；既啜而倾，又以蜡环楪子中坐之，盏遂定稳不摇，因遣匠者以漆环易蜡。宁奇之，乃制为托子，以行于世，此托子之始也。”托子亦作橐子。盖假字非正。云：“师与庞居士吃茶次，士拈起橐子云：‘人人尽有分，因甚么道不得？’师云：‘只为人人有分，所以道不得云云。’”又〈赵州谂禅师章〉云：“僧问：‘如何是佛法大意？’师云：‘这橐子是大王送来。’”云：“应闽主之召，延居内堂敬拜曰：‘谢师远降。’赐茶次，师提起橐子曰：‘大王会么？’曰：‘不会。’曰：‘人王法王，各自照了。’”
        </desc>
    </Doc>
    <Doc>
        <title>拖鞋</title>
        <desc>
            旧说曰：“拖鞋，木鞋也，浴室及西净用之。”忠曰：“拖鞋，鞋名。鞋首植一小桩，上开下狭，用将指第二指插持之，拖曳而得步，故言拖鞋。”云：“出面盆、拖鞋、脚布。”〈〉云：“其所脱衣，作一袱覆转，方换拖鞋。”拖鞋，又名木舄。见〈〉处。
        </desc>
    </Doc>
    <Doc>
        <title/>
        <desc>
            《释名》云：“袜，末也，在脚末也。”《释氏要览》云：“《钞》云：‘袜亦是衣。’《四分律》云：‘寒听着袜。’”云：“下裳鞋袜有袋系于后。”〈日用轨范〉云：“不得赤脚着僧鞋。”忠曰：“言须着袜而方着皮鞋也。”解者曰：“《清规》言可着袜之义，唯在此耳。凡着袜者，非为礼也，盖僧鞋皮造，若跣而着，则臭腻污脚，故诫赤脚着鞋而已，非赤脚为无礼。如天竺风俗皆赤脚也，但日本国以赤脚为失礼，支那国则士庶皆着袜褁足，盖其俗据床垂足，故血下令足大，故褁之防其鄙丑，复非为礼也。”旧说曰：“佛通寺愚中和尚不带坐具，不着袜子。”马缟《中华古今注》云：“三代及周，着角袜，以带系于踝。至魏文帝吴妃乃改样，以罗为之，后加以彩绣画，至今不易。至隋炀帝，宫人织成五色立凤朱锦袜靿。”《群谈采余》云：“袜，《实录》曰：自三代有之，谓之角袜。魏文帝吴妃裁缝以绫罗紬绢为之。〈洛神赋〉云，罗袜生尘是也。”后汉云：“机衡建子，万物含滋。黄钟育化，以养元基。长履景福，至于亿年。皇灵既祐，祉禄来臻。本枝万世，子子孙孙。”
        </desc>
    </Doc>
    <Doc>
        <title>外史</title>
        <desc>
            书记又名外史，或名外记。又见〈内史〉处。皆準朝制。《周礼》云：“外史掌书外令，注：王令下畿外。掌四方之志。注：志，记也。谓若鲁之《春秋》、晋之《乘》、楚之《梼杌》。”《雪庐槁》云：“江左外史番阳释克新仲铭。”云：“天历初，文宗皇帝以金陵潜邸为大龙翔寺，起笑隐禅师主之，而天下学者，云输川涌。今水西新公仲铭晚至，以雄才硕学为书记。”
        </desc>
    </Doc>
    <Doc>
        <title>外堂</title>
        <desc>
            在僧堂外面，故曰外堂，又曰外僧堂。凡暂到客僧，皆食于此。知客接不时宾客，故不食于内僧堂，而食于此。又凡知事不时有所辨故，并就外堂钵位而食。云：“都监寺、维那、直岁、侍者等位，在外堂上间；知客、知浴、知殿、化主、堂主等位，在外堂下间。”
        </desc>
    </Doc>
    <Doc>
        <title>晚参</title>
        <desc>
            旧说曰：“晚参对朝参为言。”云：“凡集众开示，皆谓之参。古人匡徒，使之朝夕咨扣，无时而不激扬此道，故每晚必参，则在晡时。至今丛林坐参，犹旦望五参升座，将听法时，大众坐堂也。若住持至晚不参，则堂司行者稟命住持，覆首座，鸣僧堂钟三下，谓放参钟也。”云：“若晚参，堂司行者不覆首座，不鸣僧堂前钟，方丈客头鸣法堂鼓，住持出堂，首座头首领众随至法堂，或寝堂，随方毗尼。上座坐定，侍者出班，两班东西堂各出班问讯。晚参毕，众散，各归寮药石。”《临济玄禅师录》云：“师晚参示众。”云：“并汾地苦寒，昭罢夜参，有异比丘振锡而至，谓昭曰：‘会中有大士六人，柰何不说法！’言讫，升空而去。昭密记，以偈曰：‘胡僧金锡光，请法到汾阳。六人成大器，劝请为敷扬。’”又〈杨岐会禅师传〉云：“慈明饭罢必山行，禅者问道多失所在。会阚其出未远，即挝鼓集众。慈明遽还，怒数曰：‘少丛林暮而升座，何从得此规绳？’会徐对曰：‘汾州晚参也，何为非规绳乎？’慈明无如之何。今丛林三八念诵罢犹参者，此其原也。”《清拙澄禅师录》：“晚参云：‘晚参之举，盛起于汾阳。汾阳老人日日晚参，杨岐挝鼓逼慈明晚参，正谓此也。或暂止参，则云和尚今晚放参。’”《祖庭事苑》云：“日晡念诵谓之晚参。”详〈小参〉处。忠曰：“晚参，直如临济晚参示众，杨岐所谓汾州晚参是也。然目之于日晡念诵者，当时讹言，又如晡时念经言诵放参也。”〈〉处辨。
        </desc>
    </Doc>
    <Doc>
        <title>晚刻</title>
        <desc>云：“今晨晚刻就云堂点茶。”</desc>
    </Doc>
    <Doc>
        <title>晚粥</title>
        <desc>
            云：“堂司行者候晚粥熟，覆首座云：‘放参。’乃至归众寮药石。”虎关和尚曰：“唐样非时煮粥，二百年来事也。”云：“径山寺里，每日两粥一斋，是汝诸人九十日内捧钵盂向长连床上恣意咂啖，于中还有知饱底么？”忠曰：“两粥者，朝粥、晚粥也。”
        </desc>
    </Doc>
    <Doc>
        <title/>
        <desc>
            云：“头首不下钵，库司备碗楪。”忠曰：“碗字，《韵书》不出，盖俗讹。”《正字通》云：“碗与碗同。”又云：“碗，乌卷切，剜上声。”《说文》：“小盂，俗作碗。”《沩山警策》云：“碗钵作声，食毕先起，去就乖角，僧体全无。”《禅林宝训》云：“雪堂曰：‘高庵住云居，用侄为监寺。用侄处己虽俭，与人甚丰，丛林有用大碗之称。’”忠曰：“盖饷人以大碗，无其吝食之意也。”
        </desc>
    </Doc>
    <Doc>
        <title>万岁祝君</title>
        <desc>
            云：“逐日轮僧上殿，披阅真诠，宣持密号，所萃洪因，端为祝延今上皇帝圣寿万岁！万岁！万万岁！””禅林开堂祝圣有万岁语，盖叶县省禅师为始。见〈〉处。后代例有万岁万岁万万岁语。《虚堂愚和尚育王录》入寺云：“师升座，拈香云：‘此一瓣香，爇向炉中，恭为祝延今上皇帝圣躬万岁！万岁！万万岁！陛下！恭愿尧仁广被，舜德日新。’”《净慈录》、《径山录》，皆有万岁万岁万万岁语。《无学元禅师建长录》入院云：“骤步登座，祝圣拈香云：‘此一瓣香，恭为祝延今上皇帝圣躬万岁！万岁！万万岁！陛下！恭愿如日之明，如天之普。九州共贯，并包有截之区；三景同光，申锡无疆之祚。’”忠曰：“日本有万岁万岁万万岁语，此为始。自后大休念禅师、一山宁禅师皆有此语。”云：“祝圣拈香：‘大日本国相模州巨福山建长兴国禅寺新住持传法臣僧入院开堂之次，虔爇此香，端为祝延今上皇帝圣躬万岁！万岁！万万岁！皇帝陛下！恭愿统一国圣明之尊，如日如月；恢万世鸿熙之祚，同地同天。’”忠曰：“大日本国等语，似今时造语者，此为始。”云：“武帝登中岳太室，从官在山上，闻若有言万岁云。”《祖庭事苑》云：“呼万岁，自古至周，未有此礼。按《春秋后语》：赵惠王得楚和氏璧，秦昭王闻之，遗王书，愿以十五城易之。赵遣蔺相如奉璧入秦，秦王见相如奉璧，大喜，左右呼万岁。又田单守即墨，使老弱女子乘城上，伪约降，燕军皆呼万岁。冯瑗之薛，召诸民债者合券。券既合，瑗乃矫孟尝君之命，所债赐诸民，因烧其券，民皆呼万岁。至秦始皇殿上上寿，群臣皆呼万岁，见〈优孟传〉。盖七国之时，众所喜庆于君，皆呼万岁。自汉已后，臣下对见于君及拜恩庆贺，以为常制。又谓山呼者，汉武帝至中岳，翌日亲登崇高，御史乘属在庙旁，吏卒盛闻呼万岁者三。山呼万岁者，自汉武始也。”《野客丛书》云：“东汉臣下多呼万岁。冯鲂既降群盗，赦其罪，各返农桑，皆称万岁。耿恭于虏围中，拜井得泉，众皆称万岁。马援曰：‘今赖士大夫之力，蒙被大恩，纡佩青紫。’吏士皆称万岁。岁旦，门下掾王望请上太守寿，掾史皆称万岁。臣下往往若此，不以为僭，此犹可也。观汉刻中，有故民吴仲山碑，其铭中有子孙万岁之语。民犹称万岁，官吏可知，鲜有非之者。惟窦宪为将军，至长安，尚书以下议欲拜之，伏称万岁，韩棱正色曰：‘礼无臣下称万岁之制。’议者皆惭。所避忌者惟此语，此语在当时不无讳避，但不至如后世之切耳。”《事物纪原》云：“万岁，考古逮周，未有此礼。战国时，秦王见蔺相如奉璧；田单伪约降燕；冯谖焚孟尝君债券，左右及民皆呼万岁。盖七国时，众所喜庆于君者，皆呼万岁。秦汉以来，臣下对见于君，拜恩庆贺，率以为常。”宋许观《东斋纪事》云：“万岁之称，不知起于何代，商周以来，不复可考。《吕氏春秋》：‘宋康王饮酒，室中有呼万岁者，堂上悉应。’《战国策》：‘冯欢烧债券，民称万岁。蔺相如奉璧入秦，秦王大喜，左右皆呼称万岁。’《韩非子》：‘巫觋之祝人曰使君千秋万岁之声聒耳。’《新序》：‘梁君出猎归，入庙中，呼万岁，曰：幸今日也。’纪信乘黄屋，载左纛曰：‘食尽，汉王降。’楚呼万岁。陆贾奏《新语》，左右皆称善，呼万岁。汉武帝登嵩高，呼万岁者三。元帝送许后入太子家，谓左右：‘酌酒贺我。’左右呼万岁。〈冯异传〉：‘赵臣将兵助异，并送缣谷，军中皆称万岁。’王望曰：‘今日虽击牛酾酒劳飨。’军士皆称万岁。伏王马援封侯，乃首请上雅寿，掾史皆称万岁。吴甘宁入魏营，斩数十级，还入营，作鼓吹称万岁。是则庆贺之际，上下通称之。初无禁制，不知自何时始专为君之祝也。””《孔氏平仲杂说》云：“人臣不嫌称万岁。〈马援传〉‘援酿酒享军士，皆伏称万岁’是也。”《居家必用》云：“万岁，〈大雅〉云：‘虎拜稽首天子万年，始于战国以来，臣下对君庆贺，呼曰万岁。’”又云：“君子万年，介尔景福。”又〈〉及〈鸳鸯篇〉有君子万年语。云：“勃泥国，在西南大海中。太平兴国二年，其王向打遣使赍表入贡。其表以华言译之云：‘勃泥国王向打稽首拜皇帝万岁！万岁！万万岁！愿皇帝万岁寿！今遣使进贡云云。’”云：“司赞唱：搢笏，鞠躬，三舞蹈，三拱手加额，山呼万岁，山呼万岁，再山呼万岁，出笏，俯伏兴。”云：“通赞赞曰搢笏，曰鞠躬，曰三舞蹈，曰跪左膝三叩头，曰山呼，曰山呼，曰再山呼。凡传山呼，控鹤呼噪，应和曰万岁；传再山呼，应曰万万岁。曰出笏，曰就拜，曰兴。”忠曰：“累言‘万岁万岁万万岁’见《宋史》渤泥国事中及中。其于中国，见。然则如上累言者，本是西戎、北狄之祝语欤。”
        </desc>
    </Doc>
    <Doc>
        <title>望参</title>
        <desc>旧说曰：“日本南禅寺，定望参名，参头阙，则补其职，犹望寮之例。”忠曰：“望参当补副参之阙矣。”</desc>
    </Doc>
    <Doc>
        <title>望参</title>
        <desc>南禅寺往昔有望参之行者，若副参阙，则此人将补之，故曰望参，犹如副寮之有望寮焉。</desc>
    </Doc>
    <Doc>
        <title>望寮</title>
        <desc>
            旧说曰：“望寮转副寮，副寮转寮主，盖自腊少者，次第请向上。”忠曰：“副寮阙，则可转上补之，故云望也。”《备用清规》副寮下有望寮，云：“望寮之职，先辈深有意焉。受职到寮，预知寮中细大。副寮出盏点茶，相与收拾。放参药石，行醋行盐，结缘边事也。”又见〈寮主〉处。
        </desc>
    </Doc>
    <Doc>
        <title>韦天将军</title>
        <desc>
            忠曰：“三洲护法者，韦琨将军，世称韦驮天，讹矣。”《法苑珠林》云：“长安西明寺道宣律师，大唐干封二年仲春之节，身在京师城南清宫故净业寺，逐静修道，遂感冥应。时有诸天四王臣佐，至律师房门，律师问言是谁，答言弟子张琼，第一欲界南天王之第十五子云云。又有天人韦琨，亦是南天王八大将军之一臣也。四天王合有三十二将，斯人为首，生知聪慧，早离欲尘，清净梵行，修童真业，面受佛嘱，弘护在怀，周统三洲，住持为最，亡我亡瑕，殷忧于四部；达物达化，大济于五乘。所以四有佛教，互涉颓纲，僧像阽危，无非扶卫。屡蒙展对，曲备嘉猷，叹律师缉叙余风，圣迹住持，删约撰集。于是律师既承灵属，扶疾笔受，随闻随录，合成十卷。”道宣《律相感通传》云：“有一天人来礼敬，叙暄凉已，曰：‘弟子姓王，名蟠，是大吴之兰台臣也云云。弟子是南天韦将军下之使者，将军事务极多，拥护三洲之佛法，有斗诤陵危之事，无不躬往和喻令解。今附和南大欲即来，前事拥隔，不久当至，且令弟子等共师言议。’”又云：“次又一天云：‘姓费氏。’礼敬如前，云：‘弟子迦叶佛时，生在初天，在韦将军下，诸天贪欲所醉，弟子以宿愿力，不受天欲，清净梵行，遍敬毗尼。韦将军童真梵行，不受天欲。一王之下有八将军，四王三十二将，周四天下，往还护助诸出家人。四天下中，北天一洲少有佛法，余三天下，佛法大弘，然出家人多犯禁戒，少有如法。东、西天下少有黠慧，烦恼难化。南方一洲虽多犯罪，化令从善，心易调伏，佛临涅槃亲受付嘱，并令守护，不使魔挠。若不守护，如是破戒，谁有行我之法教者？故佛垂诫不敢不行。虽见毁禁，愍而护之；见行一善，万过不咎。事等忘瑕，不存往失。且人中臭气上熏于空四十万里，诸天清净，无不厌之。但以受佛付嘱，令守护法，佛尚与人同止，诸天不敢不来。韦将军，三十二将之中最存弘护，多有魔子魔女轻弄比丘，道力微者，并为惑乱，将军恓惶奔赴，应机除剪，故有事至，须往四王所。时王见皆起，为韦将军修童真行，护正法故。’”又云：“最后一朝，韦将军至，致敬相问，不殊恒礼。云：‘弟子常见师在安丰坊，初述《广弘明集》，割断邪正，开释明显，异于前者，甚适幽心，常欲相寻，但为三天下中，佛僧事大，斗讼兴兵，攻伐不已，弟子职当守护，慰喻和解，无暂时停，所以令前诸使者共师言议。今暂得来，不得久住。师今须解佛法衰昧，天竺诸国不及此方。此虽犯戒，太途惭愧，内虽陵犯，外犹慎护，故使诸天见其一善，忘其百非。若见造过，咸皆流涕，悉加守护，不令魔子所见侵恼。’“余问：‘欲界主者，岂非魔耶？以下诸天皆非魔属耶？’答曰：‘魔若行恶，四天帝释皆所不从。若下二天行诸善法，魔及魔子无如之何。此方僧胜，于大小乘曾无二见，悉皆奉之。西土不尔，诸小乘人获大乘经，则投火中，小僧皆卖于北狄，耆者夺其命根，不可言述。今菩提大寺寺主威猛，象有八万，僧户数十万，王征不得；绕塔之下，日有金帛，收已自纳；厨内生鱼，积成大聚；羊腔县之，剧屠宰肆；然亦守护，不令恶鬼害之。’“余问曰：‘可无善神龙王，何因纵其造罪？’答曰：‘血食之神咸来向卫，诸受佛语者，守护大乘寺僧。’余曰：‘常见此国以杀戮为功，每愿若死生龙鬼中，有大势力，令其不杀，如何此神纵其杀者？’答曰：‘并是众生恶业所致，鱼羊还债是其常理。’余问：‘还债之业，诚是可嘉，然后杀啖，无不由惑。惑是贪瞋癡，贪癡之惑，结在恶道，如何诸神故纵造耶？’答曰：‘亦是业定，诸佛不能除，况诸神者，生此国中，正念既失，便纵其杀。’余曰：‘先有此愿，脱生失念，堕彼如何？’答曰：‘自非观行明白，在涅而不缁，方可得行此也。’韦将军所言既终，作礼而退。”《释门正统》第三卷亦引之。忠曰：“世称道宣律师所感见三洲护法者，为韦驮天，讹矣。《释氏资鑒》、《大慧普说》、无準、清拙、虎关诸录皆从世传，恐未深稽焉。三洲护法者，称韦琨。余按《感通传》中云：‘有天，姓姚氏，云弟子天人，自有姓字。语同天竺，师既不解，还述本音。止此’例此，韦琨二字亦可皆从汉语焉。如韦驮天，其名着于四卷《金光明经》、《大方等大云经》、《涅槃经》等，并无叹德，况三洲护法等事迹耶？独《金光明》云：‘大力勇猛，常护世间，昼夜不离。止此’此叹德文亦通诸神说，非特为韦驮天，可考经知之。〈韦驮天神〉处引。“韦驮，北本《涅槃》作违陁，故知韦琨将军与韦驮天神异而不同。道宣所感见三洲护法者，宜称韦天将军也。《释门正统》述《感通传》作韦天将军，可为是矣。”宋鲁应龙《括异志》云：“有住庵僧王了因，事母至孝。母病危笃，日夜祷于所事韦天护法神，诚意感格，忽神降其身作蛮语云：‘悯汝孝诚，故救汝母。’教以药饵，遂愈。自是，神常降之，言人休咎，多验，远近趋之。一日，有人请祷，僧不谨，神怒责，遂发狂不可止。索浴，左右不得已具汤与之，汤百沸犹以为冷，投于中，宛转为快，众拜祈哀。神曰：‘姑薄惩之尔。’遂免。及出浴，举体略无少损，病亦愈，神不复降矣。”云：“志山愿海浩无边，不涉程途入妙玄。紫竹林中参大士，白花巖畔见韦天。运心平等门应普，任性逍遥通自圆。只此别无修证法，光明智照口难宣。”《教苑清规》云：“韦天回向式：藩屏佛化，盖本证之以深，保障山门，示大权而利益云云。伏愿道场镇山岳之固，教海源河汉之长，三学兴隆，四檀成集，公私并秦，火盗双沈。”忠曰：“明极、自庆撰《教苑》、鲁应龙，皆称韦天，能得不顺世谬矣。”行霆云：“《灵威要略》曰：‘天神姓韦讳琨，南方天王八将之一臣也。四王合三十二将，而为其首，生知聪慧，早离尘欲，清净梵行，修童真业，面受佛嘱，外护在怀，用统三洲，用，《珠林》作周。住持为最，亡我亡瑕，殷忧于四部；达物达化，大济于五乘。’已上文又出于《法苑珠林》。中有韦驮天神，今此则以韦为姓，虽类华夏一经之裔，而其天神隐显，其号乌可测量。唐高宗干封岁，京师净业寺道宣律师，因睹韦天，尝问律相等事，律师述《灵威要略》并《律相感通》二传，备载其实。如《要略》中，天神姓费，自述云：‘弟子迦叶佛时，生在初天，在韦将军下，诸天贪欲如醉，弟子以宿愿力，不受天欲，清净梵行，遍敬毗尼。韦将军童真梵行，不受天欲，若有事至四王所，王见皆起。’“自唐高宗已来，诸处伽蓝，及建立熏修，皆设像崇敬，彰护法之功，其间感应录于文集者甚多。然童真乃十住中第八住，而贤乎圣乎，孰可知之？赞曰：‘四王三十二大将，南方韦天以为先。生知聪慧离尘欲，清净梵行威仪全。修童真业持禁戒，迦叶佛时志已坚。四部殷忧常守卫，三洲护法应机缘。名姓随凡安可测？示迹唐朝遇道宣。备言佛教深幽事，《律相》、《灵威》二集传。或见四王王起接，是知无染所当然。爰自干封崇至化，逮今名位列诸天。每在伽蓝或兰若，熏修之所现威权。头顶金兜横宝杵，合十指掌儿童年。或警行人令进行，或随方所护其边。却除外障令无恼，庶几佛日照三千。’”忠曰：“行霆作天神隐显，其号乌可测量之说，意似欲混同韦琨、韦陀。然三洲护法者，韦琨将军而足矣，混之韦陀，果有何益耶？予以谓《国清百录》依而列次诸天焉。行霆传于《百录》诸天，自余诸天并有事缘可述，独韦驮天阙焉，遂取韦琨事迹以混合韦驮，文饰资笔舌，又自辩防捏合之责，故有乌可测量之言矣。”又曰：“天神费氏言：‘韦将军童真梵行，不受天欲。止此’所谓童真者，真元不丧，欲恶不行，如童稚真净。《大般若》云‘常修梵行，不坏童真。止此’是也。然行霆托此语，遽以韦天为第八童真住人，岂非举烛燕说乎？“如十住中童真住，则《大乘义章》云：‘所行真实，离过清净，如世童子，心无欲染，名童真住。止此’此是菩萨阶位，不可与但不行欲染之童真概论也。余非必为韦天，非菩萨位中人，只恶其假托传会，失语之实而已。又赞中云：‘头顶金兜横宝杵，合十指掌儿童年。止此’盖造此天像，顶兜横杵，由将军号，如言儿童年，雕作童形，亦当原童真之言。然童真但喻童子无欲，何必童形矣？韦天见道宣时，其童壮不可审焉。日本佛匠或安须若三四十岁人，亦未必为失也。”以韦琨讹称韦驮者，今陈一二。《释氏资鑒》云：“宣律师问韦陁天云云。”大慧杲和尚为卢时用普说云：“唐时有个宣律师，为他持戒殊胜，戒光直透天宫，感得韦驮天神每日供天厨食。”云：“唐宣律师尝问韦陀尊天云云。”云：“横两腕中杵，现堆云里身。权中示权处，依旧是天人。”《清拙澄禅师录》：“升座云：‘韦驮天神有大愿力，东胜身洲、西牛货洲、南瞻部洲，于此三大部洲守护正法，独北俱卢洲佛法不到，故不护之。’”《虎关炼禅师录》：“厨司韦驮天点眼，云：‘凤翅兜高金甲新，繁华堆里独童真。上方香积四天是，扶起法轮转食轮。恭惟苏迷卢山第四层中，艮颇黎垛吠室罗摩那王第二真子韦驮尊天，二九世中曾居将军之位，六九生内又为宰辅之身，擎北天之贡牙，照耀此界；持南山之趺足，卫护吾人。臂上横安金宝杵，重轻八万四千斤。’以笔作点势云：‘一点毫端乌律律，烁迦罗眼自威神。’”忠曰：“《诸天传》云：‘近有伪书号《总圣录》，出十六天并韦天昔因。其间曰几世为国王，几世为长者等，考之藏典，并无所据。又云一千二百卷在西竺，一百二十卷在唐土，皆不根之语。若果西域有之而传此方，合有译师翻传之事，请见者详之。止此’忠谓虎关‘二九世居将军，六九生为宰辅’之语，盖依《总圣录》说耶。又按《宋高僧传》‘擎北天之贡牙，持南山之趺足’，皆那咤太子事也，非韦天矣。”忠曰：“禅林韦天像安之厨房，未知何据。传说韦天为宣律师送天厨，故《大慧普说》云‘宣律师感得韦驮天神每日供天厨食’。前已引。今安厨司，有托此说乎？《稽古略》但云‘宣律师感天送馔侍卫’，而不言韦天矣。”大明寺云：“汝是三洲护法最胜天子，今特请来，且作庖厨之主，切嘱严修斋供，不亏钟鼓，拥护佛僧，令法久住。傥违吾言，拄杖与汝吃取。”
        </desc>
    </Doc>
    <Doc>
        <title>韦驮天神</title>
        <desc>
            与韦天将军不同也。四卷云：“世尊说偈言：‘释提桓因及日月天、阎摩罗王、风水诸神、韦驮天神及毗纽天、大辩天神及自在天、火神等神，大力勇猛，常护世间，昼夜不离。’”《大方等大云经》云：“见事韦驮作韦驮像，见事天母作天母像。”北凉《涅槃经》云：“梵天、大自在天、违陁天、迦旃延天。”违陀，《南本》作韦陀。《释门正统》云：“金刚密迹，执持宝杵；韦驮应机，最存弘护。”明仁孝皇后《劝善书》云：“宋僧净梵，嘉禾人，姓笪氏。母梦光明满室，见神人似佛，因而怀娠。生甫十岁，依胜果寺出家祝发，从湛、谦二法师学教，得其传。初住无量寿院，凡讲《法华经》十余过。大观中，结二十七僧，修法华忏，每期方便正修，二十八日连作三会，精恪上通，感普贤受羯摩法，呼净梵比丘名，声如撞钟。时长洲县宰王公度亲目其事，题石为记。又尝梦黄衣人请入冥，见王者，令捡簿云：‘净梵比丘累经劫数讲《法华经》。’即遣使送归。一日，禅观中，合众皆见金甲神人胡跪师前。又在他处忏期，蒙韦驮天点捡大众中有戒不严净者，先以预定，后果忏法不全。时姑苏守应公有婢，为祟所恼，请师授戒，其妖即灭。葛氏请施戒荐夫，见夫绕师三匝而去。待制贾公睹师道行，即补为管内法主。师住持十余年，亡后焚躯，有舍利五色。”
        </desc>
    </Doc>
    <Doc>
        <title>维那</title>
        <desc>
            《十诵律》云：“祇陀林中，僧坊中，无比丘知时限唱时，无人打揵槌，无人扫洒涂治讲堂、食处，无人次第相续敷床榻，乃至饮食时无人行水，众散乱语时无人弹指，是事白佛。佛言：‘应立维那。乃至成就五法，应立作维那。五法者：不随爱、不随瞋、不随怖、不随癡、知净不净。’即时一比丘僧中唱言：‘大德僧听，是某甲比丘，能为僧作维那。’若僧时到，僧忍听僧立某甲比丘作维那，是名白。如是白二羯磨，僧立某甲比丘作维那竟，僧忍默然故，是事如是持。”《祖庭事苑》云：“维那，《寄归传》云华梵兼举也。维，是纲维，华言也。那，是略”又云：“《声论》翻为次第，谓知事之次第者也。今禅门令掌僧籍及表白等事，必选当材。”《南海寄归传》云：“授事者，梵云羯磨陀那。陀那是授，羯磨是事，意道以众杂事指授于人。旧云维那者，非也。维是周语，意道纲维。那是梵音，略去‘羯磨陀’字也。”《求法高僧传》云：“那烂陀寺，若鸣犍稚及监食者，名为羯磨陀那，译为授事。言维那者，略也。众僧有事，集众平章。”详〈三纲〉处。云：“维那，《声论》翻为次第也，谓知事之次第，相传云悦众也。”又〈讣请设则篇〉云：“《十诵》为知请故，须立维那。《出要律仪》翻为寺护，又云悦众。本正音婆逻，此云次第。”《资持记》云：“寺护，谓监护寺事也。”《备用清规》云：“位列东班，职居清要。送往迎来，礼须勤重。病僧将息，令得其宜。兄弟粗心，委曲调护。挂搭归堂，检示度牒。上帘收帐，闭炉打扇，当计寒暖。亡僧衣物，务要公明。念诵举经，详缓合节。乃至若楞严会，化香烛。或有他缘，戒腊簿、假簿当送过客司并请假，烦打槌回向。细大事务，列诸条章。凡僧堂关系，水头、炭头、供头，一一提点，便众为怀。若夫兴化会里，克宾棒下罚钱出院，百世标準也。”《敕修清规》云：“维那，纲维众僧，曲尽调摄。堂僧挂搭，辨度牒真伪。众有争竞遗失，为辨析和会。戒腊资次，床历图帐，凡僧事，内外无不掌之。举唱回向，以声音为佛事。病僧、亡僧，尤当究心云云。此说食时鸣槌法，今在〈〉处。或有他缘，或暂假出入，将戒腊簿、假簿、堂司须知簿，亲送过客司令摄之。”慈觉〈龟镜文〉云：“调和众僧，故有维那。”又云：“六和共聚，水乳相参，所以报维那也。”又云：“修行者不安，败群者不去，非维那所以悦众也。上下不和，斗诤坚固，非所以报维那也。”《菩萨处胎经》云：“迦叶语优波离：‘卿为维那，唱阿难下。’即受教唱下：‘阿难！卿是佛侍者，今有大过于我等所，卿自知不也？’阿难白迦叶言：‘不审有何过？’迦叶言：‘佛所说经，若有得道罗汉，六通清彻者，修四神足，多修多行，能住寿一劫有余。卿何故默然而不报佛？’时阿那律将阿难出在外。”云：“兴化一日谓师云：‘你不久为唱道之师。’师云：‘不入这保社。’化云：‘你会了不入？不会不入？’师云：‘总不恁么。’化便打，复云：‘克宾维那法战不胜，罚钱五贯，设饡饭一堂。’至明日斋时，化白槌云：‘克宾维那法战不胜，不得吃饭，即便出院。’”云：“师行脚到襄州华严和尚会下，华严一日上堂云：‘今日赐卿无畏，若是临济、德山、高亭、大愚、鸟窠、船子儿孙，不用如何若何，直须单刀直入，华严与汝证据。’师出礼拜，起便喝，严亦喝；师又喝，严亦喝。师便礼拜，起云：‘大众！看者瞎汉一场败阙。’便喝，拍手归众，严下座归方丈。风穴时为维那，上去问讯，严云：‘维那！你来也，叵耐守廓适来把老僧细捏一上，待集众打一顿，趁出。’穴云：‘趁他迟也。况和尚言过，他是临济下儿孙，本分恁么。’严方息怒。风穴下来，言前事举似师，师云：‘维那！着什么来由劝者汉？我未问前，早要棒吃。得我话行，如今不打我，榻却我话也。’遂与风穴同过夏，各话南北家风，递相举论。”云：“应庵师祖依圆悟教，特去宣州彰教参隆和尚，门庭孤峻，直是不容凑泊。未经数时，迁虎丘，亦参随去，续请充维那。一日，室中举五祖牵牛过窗话，拟祇对次，被他劈胸一拳，自此打断命根。是时，隆和尚欲命首众，会中有圆悟耆旧云：‘华维那嫩在。’师祖闻得，遂书偈于壁间，云：‘江上青山殊未老，屋头春色放教迟。人言洞里桃花嫩，未必人间有此枝。’不辞便行。”
        </desc>
    </Doc>
    <Doc>
        <title>维那寮</title>
        <desc>
            维那寮又曰纪纲寮。云：“勉勉我王，纲纪四方。”笺云：张之为纲，理之为纪。《疏》：《说文》云：“纲，网纮也；纪，别丝也。”然则纲者，网之大绳，以举纲能张网之目，故张之为纲也；纪者，别理丝缕，故理之为纪。以喻为政有举大纲赦小过者，有理微细穷根源者。”《正字通》云：“《六书故》：纲要而纪详。纲以举纪，纪以举目，谓纲大纪小者非。”《南禅规式》录南禅诸寮名曰表率寮前板云门。、望仰寮后板仰山。、龙蟠寮书记黄龙。、虎啸寮东藏主虎丘。、结集寮西藏主虎丘。、纪纲寮维那应庵，或桃洞或悦众。、择木寮烧香侍者。、思忠寮请客侍者。、小玉寮汤药侍者。、内史寮书状侍者。、景雪知客。。忠曰：“云：‘纲维众僧，曲尽调摄。止此’维那寮名纪纲寮本于此。《僧史略》云：‘知事之三纲者，若网罟之巨绳，提之则百目正矣。止此’若依此，则知事三纲总可称纪纲耳。”
        </desc>
    </Doc>
    <Doc>
        <title>位牌</title>
        <desc>
            义堂《日工集》云：“位牌，古无有之，自宋以来有之。”云：“法座上挂真，安位牌，广列祭筵。”《朱子语录》云：“主牌荀勖礼，据隋炀帝所编《礼书》，有一篇〈荀勖礼〉乃是。云阔四寸，厚五分，八分大，书某人神座。不然，只小楷书亦得。”忠曰：“八分者，八分字也。据此，位牌自宋已前有之。”┌───────────────────┐牌云：│三界万灵、十方至圣、六亲眷属、七世父母│└───────────────────┘
        </desc>
    </Doc>
    <Doc>
        <title>位头</title>
        <desc>忠曰：“在众位之最上人云位头，盖日本称呼而已。《敕修清规》虽有位头字，其义别也。”</desc>
    </Doc>
    <Doc>
        <title>温蒲</title>
        <desc>蒲龛又言温蒲。云：“业履人亡肉未寒，满汀柔绿带春烟。全身入草重扶起，门掩昭州二十年。”</desc>
    </Doc>
    <Doc>
        <title>文历</title>
        <desc>
            簿帐曰文历也。云：“如常住钱物、僧供之类，须与知事结绝，文历分明。及堂头公用，合行交割，亦具文历拘管，用院印印押，通知事知之。”《人天宝鑒》云：“《通明集》：‘南岳让和尚，有院主二十年管执常住，不置文历。一日，有司磨勘，囚禁在狱，乃自惟曰：我此和尚，不知是凡是圣？二十年佐助伊，今日得此苦毒之报。马祖于寺中觉知，令侍者装香，端然入定。院主于狱中忽尔心开，二十年用过钱物，一时记得，令书司口授笔写，计算无遗。’”
        </desc>
    </Doc>
    <Doc>
        <title>文殊</title>
        <desc>见次〈迦叶〉、〈阿难〉处。</desc>
    </Doc>
    <Doc>
        <title>问禅</title>
        <desc>见〈〉处。</desc>
    </Doc>
    <Doc>
        <title>问答</title>
        <desc>
            忠曰：“学问师答，谓之问答。若唯属师家边，则谓之对机也。”云：“近世多以问答为禅家家风，不明古人事，一向逐末不反，可怪！可怪！昔人因迷而问，故问处求证入，得一言半句将为事，究明令彻去，不似如今人胡乱问，趁口答，取笑达者。”云：“师云：‘问在答处，答在问宗，一任诸人点头。忽若问不在答处，答不在问宗，？’乃展手云：‘无遗丝发，一时分付，请诸人各各子细观瞻，甚生门风，甚生标格。傥一念回光，千圣共彻。不历僧祇，岂劳修证？截生死河，踞祖佛位，便乃高超三界，永出四流，万德圆明，十方独步，可不同酬佛恩，共显王化？’”
        </desc>
    </Doc>
    <Doc>
        <title>问话</title>
        <desc>
            云：“师云：‘大凡参学佛法，未必学问话是参学。’”详〈拣话〉处。云：“师云：‘今时师僧问话，印本打就，个个一般，未有一个本分问话者。看他茱萸和尚上堂道：汝诸人莫向虚空里钉橛。有僧便出来道：虚空是橛。茱萸便棒。且道者僧出来恁么道，具眼不具眼？茱萸当时便棒，且道打他什么处？大家验看。’”云：“近代问话，多招讥谤，盖缘不知伸问致疑咨请之意。后生相承，多用祝赞顺时语，并非宗乘中建立。如古人问：‘若为得出三界去？’又问：‘声色如何透得？’又问：‘此间宗乘，和尚如何言论？’并是出众当场决择。近时兄弟，进十转五转没巴鼻语，或奉在座官员，或庄严修设檀信，俱不是衲僧家气味。又抽身出众，便道数句，或时云：‘某甲则不恁么道。’又云：‘和尚何不道云云。’夫问话者，激扬玄极也，不在多进语，三两转而已，贵得生人信，不至流蕩取笑俗子也。”又见〈〉处。
        </desc>
    </Doc>
    <Doc>
        <title>问讯</title>
        <desc>
            《祖庭事苑》云：“讯亦犹问，古之重语也。”《释氏要览》云：“《尔雅》云：‘讯，言也。’《善见论》云：‘比丘到佛所问讯云：少病少恼，安乐行否？’《僧祇律》云：‘礼拜不得如哑羊，当相问讯。’《地持论》云：‘当安慰舒颜，先语平视，和色正念，在前问讯。’”见〈礼拜〉处口礼中。云：“维那往住持前问讯，巡堂一匝，归内堂中间，问讯而出。”忠曰：“旧说谓：‘日本问讯，但合掌低头，阙不审词，太简乎。止此’盖见《僧祇》哑羊之诫，云尔欤，然不可一定说。《清规》问讯，合掌低头，如《大鑒》说。不必叙言词。〈圣节〉中亦云：‘两序对出，向佛问讯上香。止此’〈日用轨范〉云：‘折袈裟了，亦当问讯而去。止此’此般岂亦出语曰不审耶？”《大鑒小清规》云：“两掌相合，但名合掌。若合掌低头敬揖，此名问讯。今此间人但合掌，名曰问讯，此亦错误传习也。”又云：“凡两掌相合，只名合掌。如十佛名时，大众合掌默念佛名，不名问讯。如揖香、揖茶，此时合掌低头揖众，此名问讯。如自己于佛前合掌低头，敬揖诸佛，此名问讯。如主宾相见，合掌相揖，此名问讯。如合掌巡堂，不名问讯巡堂。”《村寺清规》云：“事毕，或转身团栾问讯，或只就位略转面，相顾左右。和南却须以头面随手略转，相揖左右而问讯，不得但俯首，以手摇拽左右。”旧说曰：“凡问讯，但曲腰而直项，非也。须倾首，寓敬意。”《僧史略》云：“如比丘相见，曲躬合掌，口曰不审者何？此三业归仰也。曲躬合掌，身也；发言不审，口也；心若不生崇重，岂能动身口乎？谓之问讯，其或卑问尊，则不审少病少恼，起居轻利不？上慰下，则不审无病恼，乞食易得，住处无恶伴，水陆无细虫不？后人省其辞，止曰不审也，大如歇后语乎！”《智度论》云：“问曰：宝积佛一切智，何以方问讯释迦牟尼佛？答曰：诸佛法尔，知而故问。复次，大贵大贱不应相问讯，佛力等故，应相问讯。问曰：何以问少恼少病不？答曰：寒热饑渴，兵刃坠落，外病；四百四病，内病。如是二病，有身皆苦，故问少恼少患不。人虽病差，未得平复，故问兴居轻利。虽病差，能行步坐起，气力未足，不能造事携轻举重，故问气力。虽举重携轻，有贫穷恐怖，不得安乐，故问得安乐不。复次，有二种问讯法：若言少恼少患，兴居轻利，气力，是问讯身；若言安乐不，是问讯心。内外诸病，名为身病。贪、瞋、嫉妒、九十八结等，名为心病。问讯二病故，言少恼少病，兴居轻利，气力安乐不。”略钞。云：“若语业是梵行者，梵行则是起居问讯。略说，广说，乃至随俗说，显了说。”
        </desc>
    </Doc>
    <Doc>
        <title>问讯鼓</title>
        <desc>
            忠曰：“鸣库司前斋鼓，即《莹山》谓云鼓三会者。”旧说曰：“住持问讯鼓可入堂。”详〈早晨鸣器品次〉处。云：“三通鼓鸣者，住持人赴堂也。堂前小钟子鸣者，众僧下床祗候问讯住持人也。”忠曰：“问讯鼓，盖言此三通欤。依旧说，问讯鼓鸣，下钵；问讯鼓际，鸣敛钟。”详〈早晨鸣器品次〉处。
        </desc>
    </Doc>
    <Doc>
        <title>卧眠</title>
        <desc>
            《摩得勒伽》云：“云何卧？比丘不病，不得昼日卧，不得灯中卧。若疲极者，应起去，不得恼第二人。云何眠？世尊听比丘昼日经行，坐除睡盖。初夜过，四揲郁多罗僧敷，卷揲僧伽梨为枕，右胁卧，脚脚相累，不得散手脚，不得散乱心，不得散乱衣，作明相正念，起想思惟，然后眠。至后夜，疾疾起，经行，坐除去睡盖。”
        </desc>
    </Doc>
    <Doc>
        <title>无常堂</title>
        <desc>即延寿堂也。天竺称无常院。见于〈延寿堂〉处。《释氏要览》云：“南山钞云：‘无常堂内置一立像，金薄涂之云云。’”同前〈延寿堂〉处引《行事钞》。</desc>
    </Doc>
    <Doc>
        <title>无缝塔</title>
        <desc>
            卵塔也。忠曰：“凡造塔相，叠累或木或石而成，故皆有缝棱。而今卵形塔，一块石而造，无缝棱，仍托南阳语，称无缝塔而已。如南阳云无缝塔，则别有意旨在。”云：“师以化缘将毕，涅槃时至，乃辞代宗。代宗曰：‘师灭度后，弟子将何所记？’师曰：‘告檀越造取一所无缝塔。’曰：‘就师请取塔样。’师良久曰：‘会么？’曰：‘不会。’师曰：‘贫道去后，有侍者应真却知此事。’乃至代宗后诏应真入内，举问前语，真良久曰：‘圣上会么？’曰：‘不会。’真述偈曰：‘湘之南，潭之北，中有黄金充一国。无影树下合同船，琉璃殿上无知识。’应真后住耽源山。”
        </desc>
    </Doc>
    <Doc>
        <title>无量寿咒</title>
        <desc>
            云：“讽无量寿咒，举药师号。”《佛祖通载》云：“《弘教集》云：‘元世祖命僧念《无量寿王陀罗尼经》，能念者，赐疋帛称赏。’”圣节诵无量寿咒，必是此经陀罗尼也，非谓往生咒。《佛说大乘圣无量寿决定光明王如来陀罗尼经》一卷，那烂陁寺法天译。经云：“佛言：今此阎浮提世界中，人寿命百岁，于中多有造诸恶业而复中夭。若有众生得见此《无量寿决定光明王如来陁罗尼经》，功德殊胜，及闻名号，若自书写，若教他人书是经竟，或于自舍宅，或于高楼，或安精舍殿堂之中，受持读诵，遵奉礼拜，种种妙华、烧香、粖香、涂香、华鬘等供养《无量寿决定光明王如来陁罗尼经》，如是短寿之人，若能志心书写、受持、读诵、供养、礼拜，如是之人，复增寿命，满于百岁。”
        </desc>
    </Doc>
    <Doc>
        <title>无头榜</title>
        <desc>
            云：“白壁无头榜字浓，不知虚费半宵功，损他常住恶徒党，尽付伽蓝掌握中。”义堂《日用工夫集》云：“石室出示无头榜一卷，大概举丛林辨事不公之论。”又云：“石屏寮有无头榜之嗤，盖以余不党门徒之议，独立弗移也。”《一休顺和尚年谱》云：“岐岳请师题无头榜。”忠曰：“李肇《国史补》云：‘匿名造谤，谓之无名子。止此’无头榜者，所谓无名子也，盖无头名也。若人无头，则不可认其人，今作榜谤人者，藏己姓名，故言无头榜。〈张汤传〉言蜚变，亦此类也。寂照堂《谷响集》作无住方，素无据。”《尧山堂外纪》云：“唐魏扶太和中进士。知礼闱，入贡院题诗云：‘梧桐叶落满庭阴，锁闭朱门试院深，曾是当年辛苦地，不将今日负初心。’及放榜，无名子削其梧桐、锁闭、曾是、不将二字为五言诗，以讥之。”忠曰：“所讥只在削不将二字。”云：“河东人李文，尝与汤有郤。汤有所爱史鲁谒居，知汤不平，使人上蜚变告文奸。”《评林》云：“刘奉世曰蜚变，谓如无姓名上变者。”岳珂《桯史》云：“熙宁七年四月，王荆公罢相，镇金陵。是秋，江左大蝗，无名子题诗赏心亭曰：‘青苗免役两妨农，天下嗷嗷怨相公，惟有蝗虫感恩德，又随钧旆过江东。’荆公一日饯客至亭上，览之不悦，命左右物色，竟莫知其为何人也。”
        </desc>
    </Doc>
    <Doc>
        <title>五部大乘经</title>
        <desc>
            《法华玄义》云：“究竟大乘，无过《华严》、《大集》、《大品》、《法华》、《涅槃》。”忠曰：“大乘经拣出五部，正从智者大师说。隋文帝时。”又曰：“相传此五部，《华严》则取六十经，盖智者时，无八十经。《大集》六十卷，《大集》三十卷，《日藏》、《月藏》、《地藏十轮》，各十卷。《大品》三十卷，《法华》八卷，《涅槃》则取四十经，是亦智者时经。总一百九十八卷。若以《法华》为七卷，则一百九十七卷。”云栖《正讹集》云：“世人相传诵五大部，谓是《华严》、《涅槃》、《心地观》、《报恩》、《金光明》五经，此讹也。五大部者，一大藏之总名，所谓般若部、华严部、宝积部、大集部、涅槃部。部统所属诸经，如六曹为总，而统所属诸职也。若云五部中，各取其一，则般若部一经不取，何名五部？”忠曰：“五大部，可谓五部大乘也。云栖正世传之讹，则可尚矣，惜乎不原智者之说，私择五名，以为大藏总名焉。又惟云栖不取阿含部，岂可为大藏总名哉？若如此，则更重一讹，何能正讹？”《兰溪隆禅师建长录》有檀越写五部大乘经上堂。《南浦明禅师录》有大通忌，赞五部大乘经升座。相国《空谷应禅师录》有升座数篇，皆能言五部纲领。天境和尚《无规矩》：“小笠原泰山居士拈香云：‘爰有海东宗师证公，抽出《华严》、《方等》、《般若》、《法华》、《涅槃》芳，名为五部大乘经。’”忠曰：“不辨五部，智者抽出，乃是三尺之暗也。”忠按：《法华经》二译：一、西晋时，竺法护译，为十卷，题云《正法华经》；二、东晋时鸠摩罗什译，为七卷，题云《妙法莲华经》。然世唯用罗什译焉。如法护译，语意艰涩，利益不饶，故世不用之。《扪虱新话》亦论二译短长。忠又按：智者择出五部，而其《华严经》，智者之时，但有六十经矣，然今时五部取八十经者何？盖六十经，竺法护之译，而语意不圆，利益惟少，故取八十经而已。
        </desc>
    </Doc>
    <Doc>
        <title>五参日</title>
        <desc>
            五日一参，故曰五参。即五日、十日、二十日、二十五日也。详〈〉。《校定清规》云：“如初五、初十、二十、二十五，此四日谓之五参。”详〈垂说类〉。忠曰：“準《春明退朝录》则五日、十一日、二十一日、二十五日也。”云：“五日一参，诸方常例，不说少室单传，不说灵山受记云云。”《中巖月禅师崇福庵录》云：“五参，众立定，师出来，大众如例问讯。师云：‘五日前山僧来到这里，诸人恁么问讯；今日来到者里，亦是恁么问讯，但恁么去，有甚了期？’便归室。”忠曰：“可知日本此时有此规。”
        </desc>
    </Doc>
    <Doc>
        <title>五参上堂</title>
        <desc>
            《校定清规》云：“如初五、初十、二十、二十五，此四日谓之五参上堂。座上不铺设，众中有未尽齐整，及常住缺典事，略而提之，欲众知也，不可多谈世谛，厌人听。古人朝暮咨参，何有限日？今从简要，于五日一升堂也。侍者当隔宿覆住持，恐住持事繁或有失记。是日开静前，令行者报覆知事、头首寮舍，及再请后，挂上堂牌。”忠曰：“朔日、五日、十日、十五日、二十日、二十五日，一月总有六参。但旦望别有祝圣上堂，故除之，余四日，名为五参，即每五日一参也，非谓一月五度参矣。盖拟朝制五品以上官，五日一朝。若《鼠璞》及《退朝录》，则十日作十一日，二十日作二十一日，余同此。参义，见〈小参〉处。”云：“五参上堂，两序至座下，径归班立，住持登座不拈香。”旧说曰：“五参上堂同小参，鸣法鼓唯一通。”云：“文武官职事九品以上及二王后，朝朔望。文臣五品以上及两省供奉官、监察御史、员外郎、太常博士，日参，号常参官。武官三品以上，三日一朝，号九参官；五品以上及折沖当番者，五日一朝，号六参官。”云：“明宗初即位，乃诏群臣，五日一随宰相入见内殿，谓之起居。琪以谓非唐故事，请罢五日起居，而复朔望入合。明宗曰：‘五日起居，吾思所以数见群臣也，不可罢，而朔望入合可复。’”宋宋敏求《春明退朝录》云：“唐在京文武官职事九品以上，朔望日朝。其文官五品以上及监察御史、员外郎、太常博士，每日参。武官五品以上，仍每月五日、十一日、二十一日、二十五日参；三品以上，九日、十九日、二十九日又参。王沂公家一本云：四品以上，九日、十九日、二十九日再参。其长上折沖果毅，若文武散官五品以上直诸司及长上者，各準职事参。其洪正字犯宣祖庙讳。文馆及国子监博士学生，每季参，若雨雪沾服失容及泥潦并停。以上唐仪制令。凡京百司有常参官，谓五品以上职事官，八品以上供奉官。以上《唐六典》。正正字犯仁宗嫌名。元二年，敕文官充翰林学士，皇太子诸王侍读，武官充禁军职事，并不常朝参。其在三馆等诸职掌者，并朝参讫，各归所务。是年御史中丞窦参奏：‘常参文武官，準令每日参。自艰难以来，遂许分日，待戎事稍平，即依常式。其武官，準令五品以上，每月六参；三品以上，更加三参，顷并停废。今请準令却复旧仪。’十三年，御史台奏：‘诸司常参文官，隔假三日以上，并以横行参假。其武班，每月先配九参、六参。九参，谓一月九次。六参，谓一月六次。今后每经三节假满，纵不是本配入日，并依文官例，横行参假。’以上《唐会要》。“后唐同光二年，四方馆奏：‘今后除随驾将校及外方造奉专使、文武两班三品以上官，可于内殿对见，其余并诣正衙从之。’天成元年，御劄赐文武百僚每日正衙常朝外，五日一赴内殿起居，每月朔望日赐廊下食。唐室承平时，常参官每日朝退赐食，谓之廊餐。自乾符乱离罢之，惟月旦入合日赐食。明宗即位，谏官请文武百僚五日一起居，见帝于便殿。李琪以为非故事，以五日为繁，请每月朔望日入合，赐廊下食，罢五日起居之仪。至是宣旨，朔望入合外，五日一起居以为常。天成元年，敕今后若遇不坐正殿日，未御内殿前，便令合门使宣不坐放朝，班退。是年御史台奏：‘凡新除官及差使者，合于五衙谢辞。每遇内殿起居日，百官不于正衙叙班，其差使及新除官辞谢，不令参谢。每内殿起居日，百僚先叙班于文明殿庭，候辞谢官退，则班入内殿。’从之。晋天福二年，中书门下奏：‘在内廷诸司使等，每除正官，请令赴正衙谢，后不赴常朝。其京官未升朝官，祇赴朔望朝参。’从之。以上《五代会要》。“国朝诸在京文武升朝官，每日朝，其有制免常朝者，五日一参起居。国朝令文。按唐制文武职事官并赴常参，武班五日一参，又有三日一参。五日参并朔望为六参，三日参乃九参。所谓常参官，未有无职事者，由后唐同光中乃分常朝、内殿，凡随驾将校、外方进奉使、文武三品以上官，即于内殿对见，其余并诣正衙。至天成初，诏文武百官每日常朝外，五日一赴内殿起居。其趋朝官，遇宣不坐放朝，各退归司。本朝视朝之制，文德殿日外朝，凡不厘务朝臣日赴，是谓常朝。垂拱殿曰内殿，宰臣枢密使以下，要近职事者并武班日赴，是谓常起居。每五日，文武朝臣，厘务令厘务，并赴内朝，谓之百官大起居。是则奉朝之制，自为三等。盖天子坐朝，莫先于正衙，殿于礼群臣无一日不朝者，故正衙虽不坐，常参官犹立班，俟放朝乃退。唐有职事者，谓之常参。今隶外朝不厘务者，谓之常参。”又《鼠璞》说，见〈〉处。大慧为真空道人慈行普说云：“方是时，大沩真如慕喆法席甚盛，龙象蹴踏，每遇升堂，三通鼓罢，大众雁行而立，风渗渗地，趺坐良久，乃举个古人颂子云：‘欲识本来心，青山绿水深。不是身心境，徒将闻见寻。识得便识取，不用更沉吟。参。’便下座。后五日又当参，复举：‘是柱不见柱，非柱不见柱，是非已去了，是非里荐取。参。’但是升座，除拈提公案外，其余多类此。有个川僧滑稽，从沩山下来，有问大沩法道如何，僧云：‘规矩法度甚好，。’曰：‘三八念诵，丛林定法，何言甚多？’僧云：‘大沩独不然，三八日，僧堂前，维那念诵了；五日，法堂上，长老又念诵。’衲子传以为笑。”云：“上堂：‘昨夜来报五参，正值老僧洗脚，起来抖擞精神，末上输他一着。’”《雪巖钦禅师录》云：“凡遇五参，见曲录床上个汉胡说乱道，何不也历在耳根？”又云：“前日有两个兄弟来侍者寮，说要上方丈请益，我与侍者说：‘每遇五参，须说做工夫一段，他何不领略？又何须到方丈听说，方才便是？这里无口传心授底佛法，待此后五参，把我自己为伊再说一遍。’”云：“上堂曰：‘五日一参，三八普说，千说万说，横说竖说云云。’”又〈简堂机禅师章〉云：“上堂曰：‘五日一参，三八普说，自扬家丑。更苦问理问事，问心问性，克由叵耐。’”《别峰印禅师录》：“慈航到，上堂曰：‘每遇五日一参，虽是诸方旧例，今日宗师面前，岂容乱呈懵袋？虽则恁么，不可放过云云。’”《别峰云禅师录》云：“上堂：‘支提门下，五日一参，我才合掌，汝便和南云云。’”云：‘凡遇五日须要上堂，三八须挂牌，勉强以塞方丈之责，亦不是矜夸学解，眩曜见知及造妖捏怪，只据自家所见，赤骨律地与兄弟相见。’”云：“五日不升堂，三八不入室，供是众人办，饭是借米吃。”《清拙澄禅师建长录》：“举龙济修山主‘诸佛不出世，四十九年说’颂，师和二首，代五参上堂。”忠曰：“日本古亦有五参。”《中巖月禅师崇福录》云：“五参，众立定，师出来，大众如例问讯云云。”
        </desc>
    </Doc>
    <Doc>
        <title>五旦望</title>
        <desc>五参日、朔日、十五日，此谓五旦望也，皆有上堂。云：“近时诸方住持，大钟鸣时，先入堂坐。至堂前钟鸣，方下地普同问讯。只遇五旦望讲行一次，新入众者，不知所自。”</desc>
    </Doc>
    <Doc>
        <title>五观</title>
        <desc>
            〈〉云：“作五观想念云：‘一、计功多少，量彼来处；二、忖己德行，全缺应供；三、防心离过，贪等为宗；四、正事良药，为疗形枯；五、为成道业故，应受此食。’”忠曰：“此全依《释氏要览》所载，而《要览》不言出处。云：‘约食时立观，以开心道，略作五门，《明了论》如此分之。’”云：“食须观门五别：一、计功多少，量彼来处；二、自忖己德行，全缺多减；三、防心显过，不过三毒；四、正事良药，取济形苦；五、为成道业，世报非意。”又〈对施兴治篇〉云：“初，计功多少，量他来处。《智论》云：‘思惟此食，恳植耘除，收获蹂治，舂磨洮沙，炊煮乃成，用功甚多。计一钵之食，作夫流汗，集合量之，食少汗多，须臾变恶。我若贪心，当堕地狱，啖烧铁丸，从地狱出，作诸畜生，偿其宿债，或作猪狗，常啖粪除。故于食中，应生猒想。’《僧祇》云：‘告诸比丘，计此一粒米，用百功乃成，夺其妻子之分，求福故施，云何弃之？’“二、自忖己身德行。《毗尼母》云：‘若不坐禅诵经，不营佛法僧事，受人信施，为施所堕。若无三业，知故而施，俱为施堕。比丘强饱食施主食，憍慢意，或自食己食，强饱过分，为施所堕，以其食亦从施主得故。何以故？佛长夜中，常叹最后限食。谓末后减口食。施持戒者，能受能消；施持戒果报大，破戒果报少。’如是呵责，如上律文。足食已，更强食者，不加色力，但增其患故，不应无度食。“三、防心离过。《明了论疏》云：律中说，出家人受食，先须观食，后方得啖。凡食有三种，上食起贪，应离四事：一、喜乐过。贪着香味，身心安乐，纵情取适故；二、离食醉过。食竟身心力强，不计于他故；三、离求好颜色过。食毕乐于光悦胜常，不须此心；四、离求庄严身过。食者乐得充满肥圆故。二者下食，便生嫌瞋，多堕饿鬼，永不见食。三者中膳，不分心眼，多起癡舍，死堕畜生中，作诸啖粪、乐粪等虫。初贪重故，并入地狱，且略如此。反此三毒，成三善根，生三善道，谓无贪故生诸天。中、下二可知。“四、正事良药。观分二，为除故病，饑渴不治，交废道业，不生新病，食饮减约，宿食消灭。又以二事为譬，初如油膏车，但得转载，焉问油之美恶？二欲度险道，有子既死，饑穷饿急，便食子肉，必无贪味。“五、为成道业。观三种：一、为令身久住故。欲界之身，必假抟食，若无，不得久住，道缘无托故；二、为相续寿命。假此报身假命，成法身慧命故；三、为修戒定慧，伏灭烦恼故。《持世》云：‘若不除我倒，此是外道，不听受人一杯之水。’《佛藏》亦尔。必厌我倒，于纳衣粗食不应生着。”《佛藏经》云：“舍利弗！乞食比丘乞食得已，心无染污，持所得食，从聚落出，在净水边可修道处，置食一面，洗脚而坐，以食着前，应生猒离想、不净想、屎尿想、臭烂想、变吐想、涂疮想、猒恶想、子肉想、臭果想、沉重想。又于身中，应生死想、青想、胀想、烂坏想。舍利弗！比丘应生如是想，以无贪着心，然后乃食。但以支身，除饑渴病，令得修道，应作是念：我食此食，破先苦恼，不生后苦，心得快乐，调适无患，身体轻便，行步安隐。又念：食此食已，我应当得须陀洹果、斯陀含果、阿那含果、阿罗汉果，无生法忍。“舍利弗！比丘如是食者，我听乞食。舍利弗！若乞食比丘，于所得食，生贪味心，以为甘美，而作是念：我食此食，当得好色，气力充盛。不作是念：我食此食，勤行圣道。如是比丘，我乃不听受一饮水，何况饮食？舍利弗！若于食中，不见过恶，不见出道而便食者，宁自以手割股肉啖。何以故？我听行者、得者受他供养，不听余人。”经广说行者、得者相大意，谓行道者、得道者。忠曰：“此经文中，有五观中，后四观意，第一观依《智度论》意。又第二观所谓德行，乃《佛藏》得者、行者也。德者，得也。”《瑜伽师地论》云：“若饮食时，常当安住为疗病想。”
        </desc>
    </Doc>
    <Doc>
        <title>五戒</title>
        <desc>
            五戒者，行者也，但受五戒，未剃染者。《义楚六帖》云：“行者五戒，律云：行者依师先受五戒修行之者，近事堪可承事比丘罗汉，故名为行者五戒，故名为五戒示名。”云：“刘维那，赵五戒，口头说善甚奇怪。”云：“天台临海举五戒，灵隐堂中几岁华？扫地添炉新活业，拾薪供水旧生涯。不忧衣钵不入手，且喜身心已出家。举五戒！劫火洞然无退转，却来领取一袈裟。”
        </desc>
    </Doc>
    <Doc>
        <title>五山</title>
        <desc>
            支那五山者：一、径山兴圣万寿寺。在杭州临安府。二、阿育王山鄮峰广利寺。在明州庆元府。三、太白山天童景德寺。在明州庆元府。四、北山景德灵隐寺。在杭州临安府。五、南山净慈报恩光孝寺。在杭州临安府武林县。宋濂曰：“浮图之为禅学者，自隋唐以来，初无定止，惟借律院以居。至宋而楼观方盛，然犹不分等第，惟推在京鉅剎为之首。南渡后，始定江南为五山十剎，俾其拾级而升。黄梅、曹溪诸道场反不与其间，则其去古也益远矣。元氏有国，文宗潜邸在金陵，及至临御，诏建大龙翔集庆寺，独冠五山，盖矫其弊也。国朝因之锡以新额，就寺建官，总辖天下僧尼。”虎关炼和尚曰：“唐土五山起于大慧已后，当时灵隐寺兄弟会于直指堂在法堂傍，议定五山，非朝廷之制矣，一径山，二灵隐等也。或问：灵隐何因得独议定耶？答曰：灵隐之在京都内也，如日本平安城有北山；径山则隔远，如平安于东大寺，故灵隐兄弟得专定之。又径山本小剎，至大慧，初为巨剎，此时王都在杭州也。”云：“及达磨东迈，百丈未生，牛头横出一枝，南北宗分两派，皆腰镰荷锸，火种刀耕，执爨负舂，鹑衣丐食，铁石身心，冰霜怀抱，以佛祖大事因缘，一肩负荷，了无畏怯。盖行处既亲，所到必的矣，彼时安有五山十剎之广居，三玄五位之奇唱，放收杀活之异作，拈颂判别之殊音？不加雕琢而玉本无瑕，安用规模而眼元自正。自百丈建丛林已来，广田大宅，指顾如意，其柰正因日坠，谬妄日滋，纪纲日繁，礼义日削。”云：“住持遇名胜相看，就送客位回礼云云。而五山大方则不回礼。”日本皇都五山者：一、灵龟山天龙资圣寺。五山第一。开山梦窗疏石，嗣高峰。号正觉心宗普济玄猷佛统大圆国师。二、万年山相国承天寺。劝请梦窗为开山，春屋妙葩嗣梦窗。为第二世，号智觉普明国师。三、东山建仁寺。开山明庵荣西，嗣虚庵。号千光祖师。四、慧日山东福寺。开山圆尔辩圆，嗣无準。号圣一国师。五、京师山又名九重山。万寿寺。两开山：十地觉空上人及东山湛照宝觉禅师。同嗣圣一。瑞龙山太平兴国南禅寺。五山之上。开山无关普门，嗣圣一。号大明国师。此山为五山之冠矣，盖準中华天界大龙翔集庆寺冠于五山也。日本镰仓五山者：一、巨福山建长兴国寺。开山兰溪道隆，嗣无明。号大觉禅师。二瑞鹿山圆觉兴圣寺。开山子元祖元，自号无学，嗣无準。号圆满常照国师、佛光禅师。三、龟谷山金刚寿福寺。开山明庵荣西。嗣虚庵。四、金峰山净智寺。开山大休正念，嗣石溪。号佛源禅师。準开山南洲宏海，嗣兀庵。号真应禅师。五、稻荷山净妙寺，开山退耕行勇。嗣明庵。梦巖应和尚《旱霖集》云：“应子从容曰：二三子欲闻五山十剎之故乎？五山之称，古今有。今有何？贵寺不贵人也；古无何？贵人不贵寺也。古者虽穷乡远地，蟒巖虎穴，有有道之人处，则有志之士，四方万里麇至，王公大人望山而拜，过者不敢唾其地，如佛之所住，何寺院大小之问乎？厥后，檀信竞造大寺，择名德主之，人以为道德之所在，而食之丰约，众之多寡不较矣。今者乃官差住持，僧园加富，而费用殷繁，五山之称由此而着。“彼方乃吴越钱王置之，后世沿焉不革；此方乃关东平元帅置之。平氏亡，南朝先皇升南禅为第一，近代又加天龙，余并如旧。法运将季，外卫者不视不择，由此妄庸之徒垂涎声利，以机巧，以狐媚，滥膺窃据，纷焉沓然成风成俗也。虽谓聚学者，但以濡沫小惠羁縻其心，学者又貌敬腹非，上下交相欺，盖牙儈履狶之不如也，遂使古佛丛林忍诟于柳柳州《铁炉步志》者，盖斯辈欤不思五山位名之弊臻于此极。呜呼！尧舜如在井，？，则以为蛟龙乎？果无此理，则托物焉。欲身之立，名之扬者，不亦甚惑乎？浮光幻影，须臾变谢，来报之说不诬，则吁可恐哉！“二三子一日意行出通衢，偶见禅衲有远行之色者，问之何往，曰京师南禅，或曰相阳建长。住持者谁欤？曰不知，或曰某人。某人言可为法，行可为师否？三种住持、十科僧业具阙何如？曰不知。且其人与子亲旧而省觐耶？又以富囊褚好施予，有所干求耶？曰并无之。若尔，远趋奚为？曰天下之望剎也。滥厕僧伦，不一日挂锡于其间，不亦恨乎？主人贤否何恤？遂行。余自语曰：甚哉后生之无识也！假如啸此等之族，千百围绕，钟鼓闛鞳，饭气饙馏，但是一哄之市，而住持盖其平也，岂佛祖建立永延慧命之本意也耶？”忠曰：“天竺亦有五山名，或言準之立支那五山，我未见其本说，今且录于兹。”《智度论》云：“问曰：佛何以多住王舍城？答曰：以坐禅精舍多故，余处无有。如竹园鞞婆罗跋恕、萨多般那求呵、因陀世罗求呵、萨簸恕魂直迦钵婆罗、耆阇崛，五山中有五精舍，竹园在平地。”《法华文句》云：“有五精舍：鞞婆罗跋恕，此云天主穴。萨多般那求诃，此云七叶穴。因陁世罗求诃，此云蛇神山。萨簸恕魂直迦钵婆罗，此云少独力山。五是耆阇崛山。”又云：“耆阇崛山者，此翻灵鹫，亦曰鹫头，云狼迹。”
        </desc>
    </Doc>
    <Doc>
        <title>五上堂</title>
        <desc>五参上堂又名五上堂。云：“古宿朝夕激扬此道，晚参曾不越宿。今时遇五上堂，单提正令亦不易得也。”</desc>
    </Doc>
    <Doc>
        <title>五侍者</title>
        <desc>
            侍香、侍状、侍客、侍药、侍衣，此之谓五侍者。《敕修清规》云：“侍者之职，最为近密，观道德于前后，听教诲于朝夕，亲炙参扣，期法道底于大成。而礼节常宜恭谨，庆喜之侍瞿昙，香林之侍云门，佛祖重寄，其可忽诸！”叙云：“原夫侍客之职非古也，古之亲炙师长者，总曰侍者而已。百丈师祖创立丛林，以虑后世住持者事繁，于是分其职为五，侍客其一也。凡住持者，迎官客，接尊宿之礼系焉，故侍司五局之中，独以侍客为美。而古之为人师长而得其侍者，机缘契合，咸有所待焉。泐潭以野鸭而待雄峰，临济以鲤鱼而待洛浦，云门待香林于纸袄，鸟窠待会通于布毛，乃至盐官犀牛，赵州大王，南阳呼唤，西睦商量，白云、佛果煨芦菔，吟小艳，是其样子也。而其所待虽异，而至于克成大器则同矣。”《释氏要览》云：“侍者，即长老左右也。肇云：‘恭己顺命，给侍之者。’《菩萨从兜率下生经》云：‘侍者具八法：一、信根坚固；二、其心觅进；三、身无病；四、精进；五、具念心；六、心不憍慢；七、能成定意；八、具足闻智。’”偈叙云：“南禅侍司之职，迩来送归寮者，惟烧香一人而已，其他书状以下寮，皆借人居之。由是为侍司者，不复亲近住持，视如路人，岂容听教诲于朝夕者哉？及余住山，俾四员侍者咸归寮。明年夏，有侍香者曰广，侍状者曰铿，侍客者曰春，侍药者曰曙。是四人者，各具牌额，请予扁题，遂扁曰‘择木’，取诸佛日故事也。曰内史，取诸主文翰也。曰思忠，取三平接韩侍郎也。曰小玉，取圆悟小艳诗句也。”侍者字亦出云：“展禽侍者曰：‘若有殃，焉在？’”
        </desc>
    </Doc>
    <Doc>
        <title>五条衣</title>
        <desc>
            〈日用轨范〉云：“开浴，以五条、手巾挂笐竿上。”忠曰：“禅家称挂络是五条衣也。”大慧为政信寺如山主普说云：“旧时佛光无碍禅师，一生袈裟常不离身。若大小二事时，便折叠放净处，事毕，洗漱了，依前披在身上。睡时，也须披个五条就寝。”空谷《尚直编》云：“宋理宗时，灵隐癡绝沖禅师令门下之僧常衣直裰等服，昼夜不释其身，临睡则披五条袈裟，囊佩大衣而卧。”
        </desc>
    </Doc>
    <Doc>
        <title>五味粥</title>
        <desc>
            《大慧武库》云：“叶县省和尚，严冷。浮山远在众时，特往参扣，请远充典座，众苦其枯淡。省偶出庄，远窃钥匙，取油面作五味粥。粥熟，省忽归，赴堂粥罢，坐堂外，令请典座。远至，首云：‘实取油面煮粥，情愿乞和尚责罚。’省令算所直，估衣钵还讫，打三十拄杖出院。”《事文类聚》云：“南方专用腊月八日灌佛。皇朝东京十二月初八日，都城诸大寺作浴佛会，并送七宝五味粥，谓之腊八粥。”忠曰：“杂谷众味，随意合造，言五味粥而已。《月令广义》云：‘宋元腊八日，都城诸寺作浴佛会，并送七宝，以诸果品、五谷煮粥，谓之腊八粥。’”《春渚纪闻》云：“湖州孙略教授家婢名吕媪者，服勤孙氏有年矣。性谨朴，无他能，但常日晨起，就厨中取食器洁之，聚所弃余粒，间有落沟渠者，亦拾取淘濯，再于釜中，或加五味煮食之，未尝一日废也。年七十余，一日微疾，即告其家人曰：‘为我髡发，着五戒衣，我将去矣。’家人从之，因起，以左手结印而化。家人遂龛置开元寺中。观者余月，了无秽气，而发渐生，因与剃之，后一月一剃。”
        </desc>
    </Doc>
    <Doc>
        <title>物故</title>
        <desc>
            刘熙《释名》云：“汉以来，谓死为物故，言其诸物皆就朽故也。”物故注云：“师古曰：‘谓死也，言其同于鬼物而故也。’一说不欲斥言，但云其所服用之物皆已故耳，而说者妄欲改物为勿，非也。”物故注云：“按魏台访问物故之义，高堂隆答曰：‘闻之先师：物，无也；故，事也。言死者无复所能于事故也。’”
        </desc>
    </Doc>
    <Doc>
        <title>西庵</title>
        <desc>西堂又名西庵。</desc>
    </Doc>
    <Doc>
        <title>西净</title>
        <desc>
            西序所上之厕，曰西净。忠曰：“和俗呼西净为雪隐，谓雪净之也，见其称西净，却为怪焉。余谓：雪若净之义，则隐又何义？按竺仙和尚说云：灵隐净头寮，名曰雪隐，即今圆觉净头寮，二草字不知何人好事者模来。《净智寺录》。又按《日本禅剎一览》，建仁寺亦揭雪隐字，皆用雪窦显禅师曾在灵隐，隐潜于净头职之事。然雪隐、西净，唐音适近，遂以为雪隐而失本名。隐者，潜隐义，非取灵隐之隐也。况复雪隐是净头寮扁字，而不宜扁于西净，益见不当也。或有以西净为厕通名，而其在东者亦呼西净者，实讹称而已。”雪窦事，见〈〉处。旧说曰：“净者，谓厕易秽处，可以净洁，故特以净称。”《小补韵会》云：“《史记》：‘楲窦厕中行清器也。’《释名》：‘行清即粪槽。谓之清者，以其秽浊当常清除之也。’”忠曰：“旧说解净，正合《释名》，然今流行刘熙《释名》语不同，唯云厕，或曰圊，至秽之处，宜常修治，使洁清也。”天竺精舍，厕院在西或南，故《摩诃僧祗律》云：“厕屋不得在东、在北，应在南、在西，小行亦如是。”《祇园图经》云：“次北第六院，名为流厕，有大高屋，三重而立，飞桥双上，甚自清净。下施厕坑，砌以伏窦，天帝手作，上无臭气，大渠从大院北西注，南入厕院，伏流入窦，北出会于大河，人无见者，一切比丘皆此便利。余闻此说，深为获相，故江淮已南诸古寺者，皆设都清一所，中已北周屏绕院，臭处蓬勃，伊何可言？”厕字义，见〈〉处。《缁门警训》云：“《文殊经》曰：‘大小便时，身口状如木石，不得有声。’”
        </desc>
    </Doc>
    <Doc>
        <title>西堂</title>
        <desc>
            忠曰：“他山前住，人称西堂。盖西是宾位，他山退院人来此山是宾客，故处西堂。”又详〈东堂〉处。《莹山清规》云：“如他寺退院长老者，称之西堂。”云：“其特为茶，请西堂光伴。”《碧巖录》云：“此是涅槃和尚法正禅师也，昔时在百丈作西堂，开田说大义者。”
        </desc>
    </Doc>
    <Doc>
        <title>西堂板头</title>
        <desc>忠曰：“即是圣僧板头也。”云：“内僧堂如有西堂，则一班圣僧板排之。”云：“于僧堂内铺设主席，西堂板头排专使位。”</desc>
    </Doc>
    <Doc>
        <title>锡杖</title>
        <desc>
            《佛说得道梯隥锡杖经》云：“佛告比丘：‘汝等应受持锡杖。所以者何？过去、未来、现在诸佛皆执故。又名智杖，彰显圣智故。亦名德杖，行功德本故。圣人之表帜，贤士之明记，道法之正幢。’迦叶白佛：‘何名锡杖？’佛言：‘锡者轻也，倚依是杖，除烦恼，出三界故。锡，明也，得智明故。锡，醒也，醒悟苦空、三界结使故。锡，疏也，谓持者与五欲疏断故。经广说锡义，今略之。是杖有三錞，念三涂苦恼，则修戒定慧；念三灾老病死，则除三毒贪瞋癡云云。复有四股者，用断四生，念四谛，修四等，入四禅云云。通中高五，用断五道苦恼，修五根云云。十二环者，用念十二因缘，通达无碍，修行十二门禅云云。三重四股，以念如来七觉意法云云。通錞鉆八，用念八正道云云。或有二股，或有四股，环数无别，但我今用四股十二环。二股者，迦叶如来所制立也，令诸众生记念二谛：世谛、第一义谛，以立其义。’”音释：錞，徒对切，铜鐏也。彼经更有持锡杖二十五事，并说表相功德。《毗奈耶杂事》曰：“苾刍乞食入人家，作声警觉，拳打门扇，家人怪问。佛言：‘应作锡杖。’苾刍不解，佛言：‘杖头安镮，圆如盏口，安小环子。’摇动作声而为警觉，狗便出吠，用锡杖打。佛言：‘不应以杖打狗，应举怖之。’时有恶狗，怖时瞋剧。佛言：‘取一抄饭，掷地令食。’至不信家，久摇锡时，遂生疲倦，而彼家人竟无出问。佛言：‘不应多时摇动，可二三度摇，无人问时，即须行去。’”《南海寄归传》云：“言锡杖者，梵云吃弃罗，即是鸣声之义。古人译为锡者，意取锡作声，鸣杖锡，任情称就。目验西方所持锡杖，头上唯有二股，铁棬可容三二寸，安其錞管，长四五指；其竿用木，粗细随时，高与眉齐，下安铁纂可二寸许；其镮或圆或匾，屈合中间，可容大指，或六或八，穿安股上，铜铁任情。元斯制意，为乞食时，防其牛犬，何用辛苦擎奉劳心，而复通身总铁？头上安四股，重滞将持，非常令涩，非本制也。”忠曰：“义净说，似未读《锡杖经》也。”《释氏要览》云：“梵云隙弃罗，此云锡杖。由振时作锡声故，《十诵》云声杖。《三千威仪经》云：‘持锡不得入众，日中后不得复持，日中即午。不得担于肩上。’《五百问》云：‘持锡有多事，能警恶虫毒兽故。’”忠曰：“《要览》云：‘二股六环是迦叶佛制。止此’按《锡杖经》无六环说，但言二股、四股，环数无别，学者须知。”《四分律》云：“诸比丘道行，见蛇蛆蜈蚣百足，未离欲比丘见皆怖，白佛，佛言：‘听投锡杖摇。’”已下略录事缘。云：“稠诣怀州西王屋山修法，闻两虎交斗，咆响震巖，乃以锡杖中解，各散而去。”《六祖法宝坛经》云：“永嘉玄觉禅师来参，绕师三匝，振锡而立。”详如彼。云：“有一僧来绕师三匝，振锡而立，师曰：‘是！是！’其僧又到南泉，亦绕南泉三匝，振锡而立，南泉云：‘不是！不是！此是风力所转，始终成坏。’僧云：‘章敬道是，和尚为什么道不是？’南泉云：‘章敬即是，是汝不是。’”《碧巖》、《统要》等，僧为麻谷。云：“师以冬居衡岳，夏止清凉。唐元和中，荐登五台，路出淮西，属吴元济阻兵违拒王命，官军与贼交锋，未决胜负。师曰：‘吾当去解其患。’乃掷锡空中，飞身而过，两军将士仰观，事符预梦，斗心顿息。师既显神异，虑成惑众，遂入五台，于金刚窟前示灭。”
        </desc>
    </Doc>
    <Doc>
        <title>习仪</title>
        <desc>
            《居家必用》云：“习仪，学制礼也。谓凡有大典礼，必预先习仪也。”云：“预集众习仪。”又〈谢挂搭〉云：“参头当具小图习仪，三人一引，每引一人为小参头，须详记词语，进退折旋合度，免致临时参差。”云：“女叔齐曰：‘礼所以守其国，行其政令，无失其民者也云云。而屑屑焉习仪以亟，言善于礼，不亦远乎？’”
        </desc>
    </Doc>
    <Doc>
        <title>洗脚</title>
        <desc>旧说曰：“洗足多于西净矣。”〈日用轨范〉云：“洗脚板鸣，不得争夺脚桶。”</desc>
    </Doc>
    <Doc>
        <title>洗脚板</title>
        <desc>〈日用轨范〉云：“洗脚板鸣，不得争夺脚桶。”其规详彼。</desc>
    </Doc>
    <Doc>
        <title>下钵板</title>
        <desc>
            忠曰：“粥时长板名下钵板，斋时三下板为下钵板。”《禅苑清规》云：“开大静，乃至次打长板者，众僧下钵也，众僧一时入堂。次打木鱼，众僧集定也。”打法，见〈长板〉处。忠曰：“下钵板有异说：《禅苑清规》、《校定清规》则以木鱼已前，长击三通为下钵板。《校定》说，见〈长板〉处。《入众日用》、《敕修清规》则以木鱼之后，三下叠叠者为下钵板。如详辨〈长板〉处。又按《禅苑》下钵板，粥时则以长击三通板为下钵，斋时则以三下板为下钵，但打三下，非三下叠叠。皆在木鱼已前。”云：“早晨开静之后，斋时三下已前，先于食位就坐，候长板鸣，及打三下，即起身下钵。”忠曰：“《禅苑》粥饭双说，谬解者多。今言早晨开静之后，先于食位就坐，候长板鸣，即起身下钵，此为粥时也。斋时，三下板已前，先于食位就坐，及打三下，即起身下钵，此为斋时也。”又云：“斋前闻三下板鸣者，众僧下钵也。次鸣大钟者，报斋时也。自余长板、鱼鼓、堂前小钟、维那打槌，食毕下堂，并同晨粥之法。”旧说曰：“板方二下时可下钵，或曰第三下可下钵。”旧说曰：“一说下钵板七下，此或可然，何以言之？云第三下起身故。”忠曰：“下钵七下，何从得此说？盖转讹敛钟七下而已，固不足论矣。又第三下起身者，盖谬解《禅苑》及打三下起身下钵之语耳。彼所谓三下者，斋时板名，又非言第三下也。”
        </desc>
    </Doc>
    <Doc>
        <title>下钵鼓</title>
        <desc>即问讯鼓也。见〈敛钟〉处。</desc>
    </Doc>
    <Doc>
        <title>下火</title>
        <desc>见〈秉炬〉处。</desc>
    </Doc>
    <Doc>
        <title>下祭</title>
        <desc>
            《碧巖录》云：“陆亘大夫作宣州观察使，参南泉。泉迁化，亘闻丧，入寺下祭。”忠曰：“下者，犹言安置也，同下嚫之下义。云：‘帝诏高品刘仙鹤就寺置祭。止此’乃下祭义也。”又录下字例：云：“烧香侍者就佛座前下茶汤。”又〈历代祖忌〉云：“就祖堂下食一位。”云：“上祭人，龛右上汤茶，行者下。”《庞居士录》云：“石林一日自下茶与居士云云。”
        </desc>
    </Doc>
    <Doc>
        <title>下间</title>
        <desc>
            忠曰：“凡人乡堂，己身左为下间，法堂、方丈则西，僧堂则南，库司则北，此曰下间。”云：“参头领众法堂下间谢维那，侍者触礼一拜。”《校定清规》书之云：“众人随参头于法堂西北角谢维那，侍者触礼一拜。”
        </desc>
    </Doc>
    <Doc>
        <title>下肩</title>
        <desc>忠曰：“己身之右也。〈上肩〉处笺。”</desc>
    </Doc>
    <Doc>
        <title>下蒙堂</title>
        <desc>
            云：“四明阿育王山广利禅寺沙门某，成下蒙堂有年矣。今住山弘辩裕禅师图记其事于石，而属笔于某，辞弗获，乃记曰：昔大觉琏禅师尝辟一室，列四榻，延其友九峰韶公、佛国白公、参寥潜公相与居之，而榜曰蒙堂，盖取蒙以养正之语也，是后禅林咸效为之。“今是堂之设于育王者有二：其一则大觉所居者，其一所谓下蒙堂者，即某始作也。初，某之师雪窗光公，法席盛时，名缁鳞集，乃谋别创蒙堂以处之，未果而化去。于是述先志，损己赀，撤所居房庐而创焉，名下蒙堂。其屋凡若干楹，而为室十有六，室置一榻，奉像设，肃宾客，与夫庖湢之舍无不完。“经始于戊戌之秋，落成于明年之冬。惟百丈起禅规，会众僧于云堂，食息咸在。而蒙堂由大觉礼贤增置，自非齿隆德优者，诚未易处也。然世降道衰，诸方往往空其云堂而不居，而吾人始劳于形生矣。尝闻古之学道者，咸能忘其躯，是故日中一食，树下不信宿，身愈穷而道愈通，其果何术哉？“今云堂聚众之规未复，是以某承其师志，益为蒙堂以养隐德晦行之士，不亦善用其心乎？然入是堂者，宜思蒙之为义，及其身之安也，务深蓄其道德，使九峰、佛国、参寥三人者复生，吾不让焉，则大觉始立之意，某氏别创之勤，斯无负矣。”
        </desc>
    </Doc>
    <Doc>
        <title>下堂</title>
        <desc>粥饭毕，下僧堂，此谓下堂。与上间、下间称上堂、下堂别。云：“斋粥二时下堂，僧众必须登殿。”又见〈〉处。</desc>
    </Doc>
    <Doc>
        <title>下堂钟</title>
        <desc>
            云：“挂上堂牌报众，粥罢不鸣下堂钟三下。”旧说曰：“粥罢，下堂钟三下，是罢参之钟也，寻常鸣之。若有祝圣，更复鸣之。若旦望上堂，则不鸣下堂三下。盖有大参，上堂。故不可鸣罢参钟也。”云：“大坐茶汤罢，住持人圣僧前问讯出，即打下堂钟三下。如监院、首座入堂煎点，送住持人出，却来堂内圣僧前上下间问讯罢，盏托出，方打下堂钟三下。”
        </desc>
    </Doc>
    <Doc>
        <title>下堂椎</title>
        <desc>
            云：“粥罢打槌一下者，众僧下堂也。住持人出堂，众僧方可上钵。”斋时下堂同晨粥之法。云：“椎，下堂时，圣僧侍者鸣之。”详〈槌〉处。解者曰：“维那鸣遍食椎后出堂，故斋粥罢，众下堂之椎，圣僧侍者击之。”
        </desc>
    </Doc>
    <Doc>
        <title>下语</title>
        <desc>
            云：“参头进椅侧问讯，稟云：‘某等为生死事大，无常迅速，伏望和尚慈悲，开示因缘。’住持举话三则，随下语。”忠曰：“盖住持自下语示学徒也。”云：“专使进前问讯云：‘请和尚趺坐。’若住持垂语，须下语，插香展礼。”：“师垂语曰：‘直道本来无一物，犹未消得他衣钵。这里合下得一转语，且道下得什么语？’有一上座，下语九十六转，不惬师意，末后一转始可师意，师曰：‘阇黎何不早恁么道？’有一僧闻，请举，如是三年，执侍巾瓶，终不为举。上座因有疾，其僧曰：‘某甲三年请举前话，不蒙慈悲，善取不得，恶取！’遂持刀向之曰：‘若不为某甲举，即便杀上座也。’上座悚然，曰：‘阇黎且待！我为汝举。’乃曰：‘直饶将来，亦无处着。’其僧礼谢。”云：“勤圆悟举：‘僧问云门：如何是诸佛出身处？答云：东山水上行。’令师下语。师参及一年，凡下四十九转语，皆不契。一日，勤赴一达官宅升座，举东山水上行，‘若是天宁即不然。若有人问如何是诸佛出身处，只向道薰风自南来，殿阁生微凉。’师闻举，豁然省悟。”云：“癡绝师得处超轶，用处洒落，故平生室中不许人下语，专以此着罗龙打凤，而学者鲜能凑泊。”
        </desc>
    </Doc>
    <Doc>
        <title>夏安居</title>
        <desc>
            安居义，见于〈丛轨类〉。云：“佛在舍卫国祇树给孤独园，时六群比丘于一切时，春夏冬人间游行。时夏月天暴雨，水大涨，漂失衣钵、坐具、针筒，蹈杀生草木。时诸居士见，皆共讥嫌：沙门释子不知惭愧，蹈杀生草木，自言我知正法，如是何有知正法？乃至诸外道法尚三月安居，此诸释子而于一切时，春夏冬人间游行云云。诸比丘以此因缘具白世尊，世尊以无数方便诃责六群比丘已，告诸比丘：‘从今已去，听诸比丘三月夏安居，白所依人言：我于此处夏安居，长老一心念我比丘某甲，依某甲聚落、某甲僧伽蓝、某甲房。前三月夏安居，房舍破，修治故。如是第二、第三说。后三月夏安居法，亦如是。’”又见〈安居〉处。《西域记》云：“如来圣教，岁为三时：正月十六日至五月十五日，热时也；五月十六日至九月十五日，雨时也；九月十六日至正月十五日，寒时也。”又云：“印度僧徒依佛圣教，坐雨安居，或前三月，或后三月。前三月，当此从五月十六日至八月十五日；后三月，当此从六月十六日至九月十五日。前代译经律者，或云坐夏，或云坐腊，斯皆边裔殊俗，不达中国正音，或方言未融，而传译有谬。”又云：“印度僧徒依佛圣教，皆以室罗伐拏月前半一日入雨安居，当此五月十六日。以頞湿缚庾阇月后半十五日解雨安居，当此八月十五日。印度月名，依星而建，古今不易，诸部无差，良以方言未融，传译有谬，分时计月，致斯乖异，故以四月十六日入安居，七月十五日解安居也。”《善见律》云：“梵本律五月十六日为前安居，六月十六日后安居。若安居中有因缘移去，无罪，不成安居。”云：“律通制三时，意存据道；文偏约夏月，情在三过：一、无事游行，妨修出业；二、损伤物命，违慈寔深；三、所为既非，故招世谤。以斯之过，教兴在兹。”又云：“春冬过少。”类又见〈〉处。忠曰：“三时，春、夏、冬也。天竺立三时尽一年，故一时各有四个月。”又云：“初四月十六日是前安居，十七日已去至五月十五日名中安居，五月十六日名后安居，故律中有三种安居，谓前、中、后也。”又见〈〉处。忠曰：“、《资持记》云：‘一时四月，约过是同。止此’按《西域记》，自五月十六日至九月十五日，都四个月为雨时，乃佛教立三时。然即前安居者，开后一月，以五月十六日结，至八月十五日解。然《事钞》云‘前安居自四月十六日’，此犹在热时，则为跨热雨二时，岂得言一时耶？亦不可称唯雨安居矣。是故以四月十六日结，顺传译乖谬也。若自五月十六日结，则一时四月之言无爽，亦称雨安居无失。其后安居者，以六月十六日结，至九月十五日解，亦是在一雨时内，可称唯雨安居矣。”《四分律》云：“尔时，舍利弗、目连欲共世尊安居，十五日从所住处往，十七日乃至，不知当云何，即白诸比丘，诸比丘以此事白佛。佛言：‘听后安居。有二种安居，有前安居、有后安居。若在前安居，应住前三月；若后安居，应住后三月。’”
        </desc>
    </Doc>
    <Doc>
        <title>夏斋</title>
        <desc>忠曰：“结夏秉拂，都寺辨斋，曰夏斋。见〈〉处。”</desc>
    </Doc>
    <Doc>
        <title>夏中行茶汤瓶盏图</title>
        <desc>见〈经柜〉处。《敕修清规》注云：“兄弟结缘，随意书名。”解者曰：“结缘，行礼也。然今日本预差人定之。”</desc>
    </Doc>
    <Doc>
        <title>闲人不辄入榜</title>
        <desc>《卧云日件录》云：“察堂省西堂入寺据室，有閑人不辄入之语。问之，省答曰：‘唐土尊宿之室，例揭閑人不辄入之榜。’”</desc>
    </Doc>
    <Doc>
        <title>县疏</title>
        <desc>《虚堂愚和尚录续辑》云：“府疏已刊前集。县疏，知府陆盘隐撰。”</desc>
    </Doc>
    <Doc>
        <title>线香</title>
        <desc>忠曰：“或言仙香，杂抹众香，加糊粘造之，其炷烟长久，故称仙香，又云长寿香。其制纤长如线，故称线香。线又作线。”</desc>
    </Doc>
    <Doc>
        <title>乡长</title>
        <desc>乡头亦曰乡长。云：“乡人举咒，乡长出烧香。”</desc>
    </Doc>
    <Doc>
        <title>乡末</title>
        <desc>乡人之末位者。见于〈乡头〉。</desc>
    </Doc>
    <Doc>
        <title>乡曲疏</title>
        <desc>《居顶圆庵集》有元素住开寿乡曲疏。</desc>
    </Doc>
    <Doc>
        <title>乡人</title>
        <desc>
            云：“为勤旧知事者，不可以乡人、法眷阿党传会。”又〈游方参请挂搭规〉云：“侍者详询来由，或乡人、法眷，办事分明。”又云：“或乡人，或江湖举咒。”又〈〉云：“勤旧、办事、乡人、法眷、诸山，生绢腰帛。”又〈〉云：“江湖、道旧、乡人、法眷，次第设祭。”或解〈〉曰：“此有二解：一、与迁化尊宿同生缘乡里人；二、尊宿取灭处乡里人。”〈〉例解。忠曰：“以〈议举住持〉、〈参请挂搭〉中乡人语观之，初同生缘乡里之义是也。”《雪窦显禅师录》云：“问僧：‘近离甚处？’僧云：‘温州。’师云：‘还识永嘉大师么？’僧云：‘是乡人。’师云：‘与你隔海。’僧云：‘酌然云云。’”又云：“师在大龙为知客，李殿院到山，茶话次，问师：‘知客是长老乡人？’师云：‘不敢。’院云：‘且在者里，不得乱走。’师云：‘本为行脚。’院云：‘行脚为甚事？’师云：‘看乱走底。’院微笑。”《联灯》大龙作大沩。《死心新禅师录》：“小参云：‘便被世间情爱缠缚得来七颠八倒。江南人护江南人，广南人护广南人，淮南人护淮南人，向北人护向北人，湖南人护湖南人，福建人护福建人，川僧护川僧，浙僧护浙僧，道我乡人住院，我去赞佐他。一朝有个不周全，翻作是非到处说。’”周全，《普灯》作周旋。
        </desc>
    </Doc>
    <Doc>
        <title>乡头</title>
        <desc>
            忠曰：“诸乡人中，为其首者，曰乡头。”云：“诸路乡头力到侍者寮陈请。”忠曰：“诸路乡头者，盖大众十百，每路数人，其各数人中，拣老成有德者，以为之首，名为乡头。已每路有乡头，此为诸路乡头也。”云：“乡头出龛前烧香，乡末举经。”
        </desc>
    </Doc>
    <Doc>
        <title>相伴</title>
        <desc>
            云：“洞山与密师伯到，师问：‘二上座甚处来？’洞云：‘湖南来。’师云：‘观察使姓甚么？’洞云：‘不得姓。’师云：‘名甚么？’云：‘不得名。’师云：‘还理事也无？’云：‘自有廊幕在。’师云：‘还出入也无？’洞云：‘不出入。’师云：‘岂不出入？’洞拂袖而出。师次日侵晨入堂，召二上座，二人便出，师云：‘昨日老僧对上座一转语不称意，一夜不安。今请上座别转语，若惬老僧意，便开粥相伴过夏。’洞云：‘请和尚问。’师云：‘不出入。’洞云：‘太尊贵生！’师乃开粥同过夏。”云：“若说禅宗，身边要一人相伴亦无。”云：“方丈客头请西堂、两序，晚间对真相伴吃汤。”外典有接伴名，且附此。《事物纪原》云：“《宋朝会要》曰：‘契丹使至，命乐黄自、康宗元诣雄州接伴，回日充送伴使。’此疑接伴之始也。”云：“韶为右司郎官，接伴金使。”
        </desc>
    </Doc>
    <Doc>
        <title>相看</title>
        <desc>云：“九月重阳日，住持上堂，许方来相看。”</desc>
    </Doc>
    <Doc>
        <title/>
        <desc>
            《增壹阿含经》云：“须摩提女手执香火上楼，向如来说偈：‘唯愿尊屈神。’尔时，香如云在空中遍满祗桓，住在如来前。阿难白世尊言：‘此是何等香？’世尊曰：‘此香是佛使，满富城中须摩提女所请。’”广说如彼。《僧史略》云：“香也者，解秽流芬，令人乐闻也，香为信心之使也。”详〈〉处。《观心论》云：“烧香者，亦非世间有相之香，乃是无为正法之香，熏诸臭秽，断无明恶业，悉令消灭。其正法香有五种：一者戒香，所谓能断诸恶，能修诸善；二者定香，所谓深信大乘，心无退转；三者慧香，所谓常于身心内外观察；四者解脱香，所谓能断一切无明结缚；五者解脱知见香，所谓觉察常明，通达无碍。如是五香，名最上香，世间无比。佛在世日，令诸弟子以智慧火烧如是无价宝香，供养十方一切诸佛。今时众生愚癡钝根，不解如来真实之义，唯将外火烧世间沉檀薰陆质碍之香，希望福报，云何可得？”
        </desc>
    </Doc>
    <Doc>
        <title>香奠</title>
        <desc>
            云：“杖期孙姓某，奠仪如目，右某兹者某亲，随人改易丧亡，乃蒙尊慈特赐香奠焚帛外，下诚不胜哀感之至，谨具状申谢。谨状。”《壒囊钞》云：“日本俗香钱字作香奠，非也。钱，唐音近奠，故有此讹。”忠曰：“香奠，字出《翰墨大全》。但香钱、香奠义意稍别。”云：“非时而祭曰奠。”
        </desc>
    </Doc>
    <Doc>
        <title>香合</title>
        <desc>云：“维那用黄纸书疏，带行仆捧盘袱、炉、烛、香合上方丈，请住持佥疏。”又云：“知客跪进手炉，侍者跪进香合。”又〈念诵〉云：“烧香侍者捧香合。”有图。</desc>
    </Doc>
    <Doc>
        <title>香华</title>
        <desc>见〈导师〉处。</desc>
    </Doc>
    <Doc>
        <title>香木</title>
        <desc>旧说曰：“香木，出厕去秽之木，以香材造之，悬笐竿端，两手摩擦为净。如今削作八角矣，或漆涂者，非也。”</desc>
    </Doc>
    <Doc>
        <title>香盘</title>
        <desc>颂云：“要识分明古篆，一槌打得完全。烧炷旃檀牛粪，衲僧鼻孔校穿。”</desc>
    </Doc>
    <Doc>
        <title>香钱</title>
        <desc>云：“施主香钱不得互用。”忠曰：“此即佛前资助香费之钱也。余谓与香奠义不同。”又见〈香奠〉处。</desc>
    </Doc>
    <Doc>
        <title>香台</title>
        <desc>云：“侍者入方丈，当面问讯，转身禅椅东边香台后，面南立。”</desc>
    </Doc>
    <Doc>
        <title>香亭</title>
        <desc>见〈真亭〉处。忠曰：“器形如亭，四傍纱笼，前扁香亭两字，大同真亭制，内安大香炉。尊宿之丧，赴化坛时，香亭在真亭前，舁而进前。”</desc>
    </Doc>
    <Doc>
        <title>香馔</title>
        <desc>
            云：“率比丘众营备香馔，以伸供养。”忠曰：“《说文》：‘馔，具食也。’宿忌具九味，盖谓之香馔。”旧说曰：“不烹熟者，言香馔；烹熟者，言羞。或曰香馔，此方俗所谓洗米也。”忠曰：“并杜撰。”
        </desc>
    </Doc>
    <Doc>
        <title>享堂</title>
        <desc>
            忠曰：“安祖像牌之堂，设祭享于此，故云享堂也。今谓之照堂者，讹矣。”详〈照堂〉处。云：“龛安正客殿，或卵塔前享堂。龛于此安之，本是飨堂，享同祭享之堂也，日本人名照堂，错也。”忠曰：“日本人以开山享堂谬称照堂，盖其转谬有所由也。抑照堂本在僧堂之后，而或处佛殿后，设开山塔，有似彼僧堂后之照堂，故称佛殿后开山塔为照堂矣。遂不在殿后者，亦例谓照堂也。”又〈照堂〉处辨之。《癸辛杂识别集》云：“平江虎丘，有虎十余据之，同里叶氏墓舍在焉，其一大享堂，虎专为食息之地。”
        </desc>
    </Doc>
    <Doc>
        <title>向火</title>
        <desc>
            〈日用轨范〉云：“寒月向火，先坐炉圈上，然后转身正坐，揖上下肩，不得弄香匙火箸，不得拨火飞灰，不得聚头说话，不得煨点心等物，不得炙鞋、焙脚、烘衣裳，不得揽起直裰露裤口，不得吐唾并弹垢腻于火内。”云：“师在方丈与杉山向火次，师云：‘不用指东指西，直下本分事道来。’杉山插火箸，叉手立。师云：‘虽然如是，犹较王老师一线道。’”《曹山寂禅师录》云：“师一日入僧堂向火，有僧曰：‘今日好寒。’师曰：‘须知有不寒者。’曰：‘谁是不寒者？’师筴火示之。僧曰：‘莫道无人好。’师下火。僧曰：‘某甲到这里却不会。’师曰：‘日照寒潭明更明。’”《四分律》云：“向火有五过失：一、令人无颜色；二、无力；三、令人眼闇；四、令多人闹集；五、多说俗事。”《僧祇律》云：“佛告诸比丘：‘然火有七事无利益。何等七？一者坏眼；二者坏色；三者身羸；四者衣垢坏；五者坏床褥；六者生犯戒因缘；七者增世俗言论。有此七过故，从今日后不听然火。’”《行事钞》引《僧祇》、《资持记》释之云：“坏色，谓面无神色。生犯戒缘，即露地然火，掘坏等戒，因而成犯。”
        </desc>
    </Doc>
    <Doc>
        <title>削籍</title>
        <desc>灭摈也，谓削去僧籍名。世典亦有此目。《明通纪集略》云：“高攀龙溺园池死，有遗疏曰：‘臣虽削籍，旧属大臣，大臣不可辱，辱大臣则辱国矣，谨北面稽首，以效屈平之遗。’”籍义，见前〈隶籍〉处。</desc>
    </Doc>
    <Doc>
        <title>消灾咒</title>
        <desc>
            云：“如祈晴、祈雨，则讽大悲咒、消灾咒、大云咒。”《佛说大威德金轮佛顶炽盛光如来消除一切灾难陀罗尼经》一卷，施护译。《佛说炽盛光大威德消灾吉祥陀罗尼经》一卷。经云：“我今说过去娑罗王如来所说炽盛光大威德陀罗尼除灾难法，乃至受持读诵此陀罗尼者，能成就八万种吉祥事，能除灭八万种不吉祥事。”详如经说。
        </desc>
    </Doc>
    <Doc>
        <title>销灾会</title>
        <desc>无学元禅师支那《真如录》有销灾会烧骆驼秉炬偈。</desc>
    </Doc>
    <Doc>
        <title/>
        <desc>
            旧说曰：“小参，不时讲之，鸣鼓唯一通，其规约于大参，故曰小参。大参者，上堂也。参者，交参义。”《敕修清规》云：“凡集众开示，皆谓之参。”见〈晚参〉处。《祖庭事苑》云：“禅门诘旦升堂谓之早参，日晡念诵谓之晚参，非时说法谓之小参。夫是皆以谓之参者，何乎？曰：参之为言，其广且大矣。谓幽显皆集，神龙并臻，既无间于圣凡，岂辄分于僧俗？是以谓之参也。其主法者，以平等一心，应勤植万类，令法久住，岂曰小补？或以小参为家训，愚未之前闻。”云：“小参初无定所，看众多少，或就寝堂，或就法堂。乃至鸣鼓一通，众集，两序归位，住持登座，与五参上堂同。提纲叙谢，委曲详尽，然后举古结座。”又〈晚参〉云：“如住持入院，或官员檀越入山，或受人特请，或为亡者开示，或四节腊，则移于昏钟鸣，而谓之小参。可以叙世礼，曰家教者是也。”云：“小参家训，纲纪丛林。夫小参之法，初夜钟鸣，寝堂设位，集知事徒众，宾主问酬，并同早参。提唱之外，上自知事、头首，下至沙弥、童行，凡是众中不如法度，事无大小，并合箴规。广说乃至出家行脚，入众参禅，粥饭茶汤，晨参暮请，语言事业，动止威仪，应系众中规矩，并当委曲提撕。若其缄口无言，迤逦玄纲坠地。后进如蒙法药，应当刻骨铭肌，敛片善以无遗，剔纤瑕而必去。小参之设，意在斯焉。”有行堂讲之者。《希叟昙禅师录》有行堂小参。又见〈立参〉处。义堂《日工集》云：“建长众寮听长老中巖讲清规云：‘天童净和尚小参，不必于法堂，随处行之，故今日本永平寺犹讲此规。’”云：“大众夜参，不点灯，师垂语曰：‘我有一句子，待特牛生儿即向汝道。’时有僧曰：‘特牛生儿也，何以不道？’师云：‘侍者把灯来！’其僧抽身入众。”云：“小参，示众云：‘今夜不答话，问话者三十棒。’时有僧出作礼，师便打。僧云：‘某甲话也未问，为甚便打？’师云：‘你是甚处人？’云：‘新罗人。’师云：‘未跨船舷时，好与三十棒。’”汾阳小参，见〈提纲〉处。云：“空曰：‘石林老行巩禅海波澜，吾虽不得而尽，偏洲傍渚，傥打浮泳。我昔辞林，林告曰：小参虽家训，又自有家法。子归故里，敲唱宗乘，妙叶之一路，不可乱做也。即与二篇。冬至曰：拟着即错，铁牛掣断黄金索；不拟犹乖，撒手还同万仞崖。这里一咬便断，如花开铁树，似笋迸石头，无阴阳地尽自宽閑，争柰东山山前一片松根竹脚未曾踏着在。蓦拈拄杖一画云：不得侵疆越界。除夜曰：似地擎山，不知山之孤峻。凤萦金网，趋霄汉以何期？如石含玉，不知玉之无瑕。蛇护神珠，蕴风雷而未化。设使翱翔霄汉，鼓蕩风雷，闻者震惊，见者眩惑，也只閑閑地，可可地。岂不见僧问洞山：年穷岁尽时如何？山云：家家门底野狐儿。拍床云：鲸吞海水尽，露出珊瑚枝。’”
        </desc>
    </Doc>
    <Doc>
        <title/>
        <desc>小开静也。云：“次早五更，小静鸣，堂司请旧首座、都寺吃汤。”</desc>
    </Doc>
    <Doc>
        <title>小拈香</title>
        <desc>
            旧说曰：“凡升座已前，有甲长老拈香，此为大拈香。大拈香毕，次乙长老出拈香，此拈香名脚踏佛事。拈香毕，乙长老升座。若无大拈香人，则长老直出拈香，转身升座，则此拈香为小拈香。”云：“如本寺开山，或本山前住讳日，当代住持升座，或就本庵安排。若法堂铺设，挂真于座上，对灵而设座。乃至施主、守塔比丘出众，真前烧香，请佛事。受请人出烧香，先住持前问讯，又至证明人前问讯，巡与大众普同问讯，举法语毕，住持前问讯归位。又施主如前请住持佛事，受毕，离位，进炉烧香，径往证明人前巡问讯，蓦直头首背面透过，次普同问讯据座，两班转位排立法座左边，头首住持方为上，右边知事排立，侍者后至立，住持先小拈香，或云若无拈香人，则谓之小拈香；有拈香人，则谓之脚踏佛事。毕，趺坐。”已下礼与上堂同。
        </desc>
    </Doc>
    <Doc>
        <title>小师</title>
        <desc>
            忠曰：“弟子曰小师。师，盖僧通称，如师僧之师也。”旧说曰：“小于师，故云小师，减师半德也。”忠曰：“非也。”云：“小师、师孙不可同席。”又〈〉有小师。《马祖道一禅师录》云：“有小师耽源行脚回云云。”《临济玄禅师录》云：“嗣法小师慧然。”《大慧普说》云：“时有因佛鑒是老杲和尚小师。”云：“师因小师大愚辞，师问：‘甚处去？’云：‘诸方学五味禅去云云。’”《释氏要览》云：“《寄归传》云：‘铎曷攞，唐言小师。’受戒十夏已前，西天皆称小师。《毗柰耶》云：‘难陀比丘呼十七众比丘为小师。’此盖轻呼之也。亦通沙门之谦称也。昔高僧，名僧导，为沙弥时，睿法师见而异之，问曰：‘君于佛法且欲何为？’导对曰：‘愿为法师作都讲。’睿语曰：‘君当为万人法主，岂可对扬小师乎？’”
        </desc>
    </Doc>
    <Doc>
        <title>小食</title>
        <desc>
            忠曰：“和训古豆计。”《释氏要览》云：“《增辉记》云：‘小食者，粥是。’”云：“尔时海龙王白佛言：‘唯佛加哀，诣我宫中，屈神小食。’”《野客丛书》云：“《漫录》谓：世俗例以早晨小食为点心，或谓小食，亦罕知出处。仆谓：见《昭明太子传》曰：‘京师谷贵，改常馔为小食。’小食之名本此。”忠曰：“小食本出佛经律文，盖昭明时，王公好佛学，故用其目。王儒考出，未尽原。”
        </desc>
    </Doc>
    <Doc>
        <title>小维那</title>
        <desc>相国寺兴彦龙《半陶稿》云：“秀峰佳丈，今兹结制，膺小维那显职。仆闻：吾山盛时，于童发队，设楞严首唱得其选者，荣莫大焉。中兴以还，斯举实为阙典。呼！今之有小维那，盖古之楞严头也，以此接彼，可谓华矣。”</desc>
    </Doc>
    <Doc>
        <title>小问讯</title>
        <desc>即略问讯也。云：“参头小问讯，叉手进炉前，左手插香。”</desc>
    </Doc>
    <Doc>
        <title>小香合</title>
        <desc>云：“众集，依图位立，各备小香合、坐具。”又见〈大香合〉处。</desc>
    </Doc>
    <Doc>
        <title>小座汤</title>
        <desc>
            云：“鸣寮内小板，先讲小座汤，亦设照牌，特为寮主、副寮、楞严头、行瓶盏人也。”解者曰：“小座汤，名行药。”忠曰：“行瓶盏人者，行瓶盏兄弟也。《清规》上文云：‘夏中行茶汤瓶盏图，注：兄弟结缘，随意书名。’”《东福清规》云：“小座汤者，众寮讽经时，先但为夏中执役人进汤也。寮元坐主位，寮头坐宾位。”云：“东西堂、前堂首座、都寺，系请客侍者各诣寮触礼拜请云云。余头首、办事、名胜、方丈，客头行者请云云。”
        </desc>
    </Doc>
    <Doc>
        <title>小座汤二出座</title>
        <desc>
            云：“四节讲行，按古有三座汤：第一座分二出，特为东堂、西堂，请首座光伴；第二座分四出，头首一出，知事二出，西序勤旧三出，东序勤旧四出，西堂光伴；第三座位多分六出，本山办事、诸方办事，随职高下分座，职同者次之，首座光伴。”忠曰：“出者，特也。盖取首出杰特之义。”《正字通》云：“出，特也，过人之称。〈徐稚传〉：‘角立杰出，宜稚为先。’”凡几出者，皆除主位及光伴位而论之。小座汤第一座二出之图
        </desc>
    </Doc>
    <Doc>
        <title>晓鼓</title>
        <desc>见〈昏鼓〉处。</desc>
    </Doc>
    <Doc>
        <title>孝服</title>
        <desc>
            忠曰：“尊宿迁化，法眷会里着兇服也。”云：“侍者小师麻布裰，两序苎布裰，主丧及法眷尊长生绢裰，勤旧、办事、乡人、法眷、诸山生绢腰帛，檀越生绢巾腰帛，方丈行者麻布巾裰，众行者苎布巾，方丈人仆作头麻布巾衫，甲干、庄客、诸仆麻布巾。”《六祖坛经》云：“师曰：‘吾灭度后，莫作世情悲泣雨泪，受人吊问，身着孝服，非吾弟子，亦非正法。但识自本心，见自本性。’”《六物图》云：“今时纵怠，加复无知，反以如来正制之衣用为孝服，且僧无服制，何得妄行？《释氏要览》、《辅教》、《孝论》相循讹说，慎勿凭之。近见白布为头绖者，斯又可怪。法灭之相，代渐多有，识者宜为革之，则法得少留矣。”
        </desc>
    </Doc>
    <Doc>
        <title/>
        <desc>
            〈日用轨范〉云：“不得拖鞋，咳嗽作声。”云：“下裳、鞋袜，有袋系于后。”《群谈采余》云：“鞋，《实录》曰：夏商皆以草为之，周以麻，晋永嘉中以丝。或云唐马周始以麻为之，名鞋也。”马缟《古今注》云：“麻鞋起自伊尹，以草为之草屩。周文王以麻为之，名曰麻鞋。至秦，以丝为之，令宫人、侍从着之，庶人不可。至东晋，又加其好，公主及宫贵皆丝为之。”《祖庭事苑》云：“皮鞋，《央掘经》云：‘施主买施，不见杀故。如有施主牛死，卖与屠生，转买皮令人作革屣施，许受用着。’”
        </desc>
    </Doc>
    <Doc>
        <title>写照</title>
        <desc>
            忠曰：“画肖像，言写照也。照者，镜也。明坐禅具有好照。《资持记》云：‘好照，有说坐禅处多悬明镜，以助心行。止此’又《骆丞集》题有咏照。陈继儒注云：‘镜也。止此’盖写照，视镜所照，一仿模写其面像，故谓写照也。”《阅耕余录》云：“：‘王命工以良金写范蠡之状。’：‘宋王无道，为木人以写寡人，射其面。’后世言写照、写生，义出于此。”云：“昔人写照之诗曰：‘分明纸上张公子，尽力高声唤不应。’”云：“尤善丹青，图写特妙，每画人成，或数年不点目精。人问其故，答曰：‘四体妍蚩，本无阙少，于妙处传神写照，正在阿堵中。’”云：“过金山，有写公照容者，公戏题曰：‘心似已灰之木，身如不系之舟。问汝平生功业，黄州惠州琼州。’”云：“李公麟伯时为元写照，元曰：‘必为我作笑状。’”
        </desc>
    </Doc>
    <Doc>
        <title>卸衣</title>
        <desc>
            忠曰：“日本禅林僧，折敛七条、九条等挂在左臂，此言卸衣，盖卸下在肩衣也。或作叉衣者，非也，又与衩衣义不涉。”杨慎《千里面谭》云：“诗有出于率易而神妙者，如西子洗籹，巫娥卸服，固胜于罗纨绮缋也。”《字汇》云：“卸，司夜切，写去声。舍车、解马、脱衣、解甲，皆曰卸。”
        </desc>
    </Doc>
    <Doc>
        <title>谢表</title>
        <desc>见〈敕黄〉处。</desc>
    </Doc>
    <Doc>
        <title>谢秉拂上堂</title>
        <desc>
            四节，头首秉拂之后，住持上堂谢劳，此谓谢上堂。云：“次日方丈请茶，如都寺办斋并请茶、半斋点心，别日上堂叙谢管待。”云：“以坛拜将，为求活国之英；以拂授人，要见枯心之士。云黄峰下，象龙所归。虚堂薄处先穿，引得证龟作鳖。”
        </desc>
    </Doc>
    <Doc>
        <title>谢茶</title>
        <desc>
            云：“堂头置食点茶特为罢，如系卑行之人，即时于住持人前大展三拜，如不容，即触礼三拜；如平交已上，即晚间诣堂头陈谢，词云：‘此日伏蒙管待，特为煎点，下情无任不胜感激之至。’古人云：‘谢茶不谢食也。’”
        </desc>
    </Doc>
    <Doc>
        <title>谢都寺斋上堂</title>
        <desc>
            四节秉拂，都寺办斋，住持上堂谢之。见〈谢秉拂上堂〉处。云：“‘一称南无佛，皆已成佛道。若说到金轮水际，昆侖山椒，功归何所？’击拂子，‘吽！吽！，快下将来。’”希叟谢都管冬斋上堂。见〈〉处。南堂谢秉拂冬斋上堂。见〈〉处。云：“解结冬年办四斋，赤洪崖打白洪崖。信心檀越家家是，只告诸天次第排。”
        </desc>
    </Doc>
    <Doc>
        <title>谢挂搭</title>
        <desc>云：“古规，挂搭归堂者，即时谢挂搭。后以冬节、岁节、夏前三次谢挂搭。近时衲子到处坐席未温，移单东西，多致不谢挂搭。既曰经冬过夏，折中当在冬前夏前两期报谢。”其规具如彼。</desc>
    </Doc>
    <Doc>
        <title>谢挂搭率香钱小榜</title>
        <desc>见〈〉处。</desc>
    </Doc>
    <Doc>
        <title>谢挂搭香钱</title>
        <desc>
            云：“堂司行者具名数，率香钱，写小榜云：‘新归堂首座各率钱若干买香，谢挂搭。堂司行者某取覆。’贴众寮前，收香钱足，交侍者纳方丈。”云：“令堂司行者率各人香钱五伯文，烦侍者到方丈回香。”
        </desc>
    </Doc>
    <Doc>
        <title>谢戒</title>
        <desc>
            云：“俟他时登坛受戒，谢戒词云：‘某等获登戒品，滥厕僧伦，仰荷庇庥，特此拜谢。’答云：‘宿承佛记，僧戒圆成，坚忍受持，力扶宗教。’”云：“仰山初领新戒到谢戒，师见来，于禅床上拍手云：‘和！和！’仰山即东边立，又西边立，又于中心立，然后谢戒了，却退后立。”
        </desc>
    </Doc>
    <Doc>
        <title>谢汤</title>
        <desc>
            忠曰：“谢汤之礼，有汤前预谢者，有汤毕炉前谢者。”云：“请客侍者即往西序问讯，请汤巡过，次请东序就归位。乃至各出全单而散。住持出，两序随出，至堂前谢汤，住持止之。下八赴汤，寝堂鸣板，侍者烧香，行礼如常式，汤罢药石。”右汤前预谢者。旧说曰：“谢汤当触礼，故住持止之。”云：“汤罢起身出，诣罏前谢汤毕，抽衣就座药石。”右汤毕谢者。
        </desc>
    </Doc>
    <Doc>
        <title>谢香问讯</title>
        <desc>见〈借香问讯〉处。</desc>
    </Doc>
    <Doc>
        <title>谢因缘</title>
        <desc>见〈请益〉处。忠曰：“因缘者，佛祖差别因缘也。师家为学者说之，睦庵所谓为演说其缘者。详〈请益〉处。学者听毕谢之，故言谢因缘。”云：“寻常请益，末上有一炷香，礼三拜，谓之谢因缘。”
        </desc>
    </Doc>
    <Doc>
        <title>谢众临屈</title>
        <desc>曰：“寮元出炉前，对点茶人代众谢茶，众人就位，同时合掌谢毕，寮元复位，点茶人复一行列问讯，再各分进罏前问讯，谓之谢众临屈。仍退作一行问讯，鸣寮前板三下，大众和南而散。”</desc>
    </Doc>
    <Doc>
        <title>廨院主</title>
        <desc>
            《禅苑清规》云：“廨院主之职，主院门收籴买卖，僧行宿食，，应报公家文字，或收簇院门供施财利，或迎待远方施主。”永平道元和尚曰：“妙信尼，仰山之弟子也。仰山选廨院主曰：‘信淮子虽是女流，有大丈夫志气，正堪为廨院主。’遂充之。信在廨院，与蜀僧商量风幡话。”
        </desc>
    </Doc>
    <Doc>
        <title>新到</title>
        <desc>忠曰：“新到某寺挂搭，谓之新到僧。”云：“新到相看，住持当居中位，令其插香展礼。”</desc>
    </Doc>
    <Doc>
        <title>新戒</title>
        <desc>忠曰：“沙弥新受戒，故称新戒。”云：“得度受沙弥戒已，覆住持于何日参堂。乃至新戒参头领众入堂，圣僧前列问讯。”忠曰：“如有新戒数人，其初得度者为参头。”</desc>
    </Doc>
    <Doc>
        <title>信香</title>
        <desc>
            忠曰：“开法出世，赍香寄师，通嗣法之信，此言信香。”大慧杲禅师答鼓山逮长老书云：“专使来，收书并信香等，知开法出世，唱道于石门，不忘所从来，为岳长老拈香，续杨岐宗派。”忠曰：“逮公于杲师是师祖也，亦可通信。逮嗣蒙庵岳，岳嗣大慧杲。”石门慈照禅师《凤巖集》云：“师开堂，拈香云：‘西天二十八祖、唐土六祖，过去圣人，尽得传衣付法。至唐代六祖之后，得道者如稻麻竹苇，不传其衣，只传其法，皆以香为信。今日一瓣香，为什么人通信？某甲虽不言，大众已委悉，爇此一炷香也。’”慈照嗣首山念。《祖庭事苑》云：“托香而表信。”详〈〉处。
        </desc>
    </Doc>
    <Doc>
        <title>行缠</title>
        <desc>
            忠曰：“亦名行縢，名逼，日本俗曰脚绊。”云：“夜间脱袜打睡，早朝旋系行缠。”云：“芒鞋竹杖布行缠。”又〈寄吴德仁诗〉云：“我游兰溪访清泉，已办布袜青行缠。”
        </desc>
    </Doc>
    <Doc>
        <title>行道</title>
        <desc>
            云：“住持领众合掌绕藏，行道三匝，多众则一匝。”又〈佛降诞〉云：“维那举唱浴佛偈，行道浴佛。”云：“举楞严咒一遍，行道。”《村寺清规》云：“行道尤须端谨，叉手当胸，徐行细步，瞻顾前后，须使疏密得中。或出入门户、上下阶级，皆当先举左足，须照应袈裟不得拖地，衣服领袖须当齐整。”《万善同归集》云：“行道一法，西天偏重，绕百千匝，方施一拜。经云：一日一夜行道，志心报四恩，如是等人得入道疾。”又云：“《南山行道仪》云：‘夫行道障尽为期，无定日限。若论障尽，佛地乃亡。’”《翻译名义集》云：“半行半坐，《方等》云：‘旋百二十匝，却坐思惟。’《法华》云：‘其人若行若立，读诵此经。’”忠曰：“禅林忏摩法，楞严咒，或住立，或行道，盖是半行半坐三昧也。”
        </desc>
    </Doc>
    <Doc>
        <title>行脚</title>
        <desc>
            《释氏要览》云：“游行人间，今称行脚，未见其典。《毗柰耶律》云：‘如世尊言：五法成就，五夏已满，得离依止，游行人间。五法者：一、识犯；二、识非犯；三、识轻；四、识重；五、于别解脱经，善知通塞，能持能诵。’别解脱经即戒本也。”《祖庭事苑》云：“行脚者，谓远离乡曲，脚行天下，脱情捐累，寻访师友，求法证悟也。所以学无常师，遍历为尚。善财南求，常啼东请，盖先圣之求法也。永嘉所谓游江海，涉山川，寻师访道为参禅，岂不然邪？《中阿含》帝释偈云：‘我正恭敬彼，能出非家者，目在游诸方，不计其行止，往则无所求，啀无为为乐。’又高僧慧乘，事祖强为师，年十六，启强曰：‘离家千里，犹名在家沙门，请远游都鄙，以广见闻。’强乃从之。夫是行脚之利，岂不博哉？”《村寺清规》云：“从上出家参学之士，未有不发足超方，千里求师者。故永嘉云：‘游江海，涉山川，寻师访道为参禅。’大慧师喜离得业偈曰：‘古佛放光留不住，铁牛无脚也须行，虽然未踏曹溪路，且喜今朝离火坑。’古人既如是，今可不然耶？”《赵州谂禅师录》云：“师初随本师行脚，到南泉，乃至其后自携瓶锡，遍历诸方，常自谓曰：‘七岁童儿胜我者，我即问伊；百岁老翁不及我者，我即教他。’年至八十，方住赵州城东观音院。”忠曰：“从谂自盛年行脚，到八十岁初住院，此谓赵州八十行脚，世误言八十岁而行脚者，非也。”《禅师章》云：“常云：‘我南方行脚一匝，拄杖不曾拨着一个会佛法底人。’”《林间录》云：“云峰悦禅师见僧荷笼至，则曰：‘未也，更三十年定乘马行脚。’法云秀禅师闻包腰至者，色动颜面。彼存心于丛林，岂浅浅哉？”《丛林盛事》云：“密庵杰禅师初出岭，至婺州智者，有老宿问曰：‘上座此行何处去？’曰：‘四明育王见佛智和尚去。’老宿云：‘世衰道丧，后生家行脚，例带耳不带眼。’杰曰：‘何谓也？’老宿云：‘今育王一千来众，长老日逐接陪不暇，岂有工夫着实与汝辈发机？’杰下泪曰：‘若如此，某今往何处？’宿云：‘此去衢州明果有华匾头，虽后生，见识超卓，汝宜见之。’杰依教往明果依华。”云：“前辈打包，意在省缘，无冗细，无玩好，如德山挟复子到大沩是也。今人打包即不恁么，钵盂以梅花衲作袋，祠部用古蜀锦为囊，净瓶、交枕总要光鲜，拄杖、戒刀莫非济楚，笠顶上閑文泼字须及数斤，线贴里袜样针筒将看一担，只要别人道好，忘却自己辛勤。若是脱洒衲僧，必不如是，草草地挈个包子，卓卓地做个道人，直似野鹤孤云，切忌无绳自缚。汝等更听一偈：‘古人只蓄两枚针，夏葛冬裘逐旋寻。汝辈盛年脚力健，好携复子历丛林。’”云：“发志辞亲，意欲何能？投佛出家异俗，专心慕法为僧。既得尸罗具备，又能法服沾身，父母不供甘旨，王侯不侍不臣。洁白修持，如冰似玉，不名不利，去垢去尘，受人天之瞻敬，承释梵之恭勤。忖德业，量来处，将何报答为门户？专精何行即能消？唯有参寻别无路。苦身心，历山水，白眉作伴为参礼。冒雪沖霜不避寒，渡水穿云伏龙鬼。铁锡飞，铜瓶满，不问世间长与短。丛林道侣要商量，四句百非一齐翦。探玄机，明道眼，入室投针须锻炼。驱邪显正自应知，勿使身心有散乱。“道难行，尘易漫，头头物物须明见。区区役役走东西，今古看来忙无限。我今行，勤自辨，莫教失却来时伴。举足动步要分明，切忌被他虚使唤。入丛林，行大道，不着世间虚浩浩。坚求至理不辞劳，剪去繁华休作造。百衲衣，云水袄，万事无心离烦恼。千般巧妙不施功，直出轮回生死道。劝同袍，求正见，莫似愚夫频改变。投巖立雪猛身心，方得法王常照现。请益勤，恭敬速，不避寒喧常不足。只缘心地未安然，不羡荣华不怕辱。直教见性不从他，自家解唱还乡曲。度平生，实安乐，蕩蕩纵横无依托。四方八面应机缘，万象森罗任宽廓。报四恩，拔三有，问答随机易开口。五湖四海乍相逢，一击雷音师子吼。悠悠自在乐腾腾，大地乾坤无过咎。分明报尔水云僧，记取面南看北斗。”领众行脚。《碧严录》第七则评云：“韶国师久依疏山，自谓得旨，乃集疏山平生文字、顶相，领众行脚。至法眼会下，他亦不去入室，只令参徒随众入室。”
        </desc>
    </Doc>
    <Doc>
        <title>行堂</title>
        <desc>
            行者所居之堂，即行者寮也。若呼人为行堂，则行者是也。云：“行堂前挂牌报众。”又〈沙弥得度〉云：“自行堂鸣钹，引剃头人出。”又云：“节腊，僧堂茶罢，侍者同客头至行堂点茶，侍者至库司，典座接入，参头堂主领众行者门迎。”忠曰：“盖行堂在库司，故侍者至库司也。”东福寺扁行堂曰选僧堂也。忠曰：“选个中人为僧也。”
        </desc>
    </Doc>
    <Doc>
        <title>行堂</title>
        <desc>
            忠曰：“行者居行者堂，故以居呼人，又曰行堂也。”若呼居处为行堂，则行者堂也。见〈殿堂类〉。：“方丈行者、六局行者之次有行堂。”解者曰：“此公界行堂也。”云：“至道常湛然，万古绝成坏，良由妄想生，轮回三有界。”
        </desc>
    </Doc>
    <Doc>
        <title>行堂主</title>
        <desc>行者堂之主首。或单称堂主。曰：“参头堂主诣侍司，同请住持下行堂。”</desc>
    </Doc>
    <Doc>
        <title>行香</title>
        <desc>
            忠曰：“有巡堂烧香曰行香，有出班上香曰行香，有官人来寺行香曰行香，有施主自来寺行香曰行香。”：“行田宅。”注：苏林云：“行，音行酒之行，犹付与也。止此”诸韵书欠此训。已下录巡堂烧香曰行香者。云：“烧香侍者覆住持，来早上堂。至五更，住持行香回，再覆。”忠曰：“住持巡堂烧香，在朝暮二时，故云：‘殿钟，住持朝暮行香时，鸣七下。止此’盖住持人巡库堂韦天、东司乌瑟砂摩明王、山门观音、浴室跋陁婆罗菩萨、僧堂圣僧，炷香。”《尚直编》云：“行中仁禅师每旦行香，至世尊前，于小合中别取好香一炷进之。”详〈〉处。已下录出班上香曰行香者。云：“行者鸣行香钹，维那转身炉前揖住持上香云云。”已下录官人来寺行香者。云：“香也者，解秽流芬，令人乐闻也。原其周人尚臭，冥合西域重香，佛出姬周，远同符契矣。经中长者请佛，宿夜登楼，手秉香罏，以达信心。明日食时，佛即来至，故知香为信心之使也。《大遗教经》曰：‘比丘欲食，先烧香呗赞之。’又经中蛇呼比丘，自说宿缘，令为忏悔，并将仙提来取我行香。此方教法既行，经律散漫，故安法师三例中，第一是行香定座上讲，斯乃中夏行香之始也。“后魏及江表皆重散香，且无沿革。至唐高宗朝，薛先起、李义府奉敕为太子斋行香，因礼奘三藏。又中宗设无遮斋，诏五品以上行香，或用然香薰手，或将香粖遍行，谓之行香。后不空三藏奏为高祖、太宗七圣忌辰设斋行香，敕旨宜依，寻因多故不斋，但行香而已。文宗朝中书崔蠡上疏曰：‘国忌设斋，百官行香，事无经据，伏请停废。’敕曰：‘崔蠡所奏，遂遗讨寻本末，礼文令式，曾不该明，其两京天下州府国忌于寺观行香，今后并宜停罢。’尝试论之，崔蠡言无经据者，蛇之行香，岂无经也？安公引教设仪，岂无据也？敕曰‘讨寻本末，礼文令式，曾不该明’者，三代之礼，何尝言饭释子而行香耶？且令式唯是历代沿革之法律，如代宗后之条格，岂标在隋末唐初之令式乎？矧以礼出儒家，讵可将释书为据？事因释氏无宜用儒典为凭，就体证之，方曰合理。儒流不许，还引儒书，何异狱讼之人，召亲党而作证？若欲除废，其无辞乎！“夫孝子事祖考，唯善是从，徇葬不益于生生，固宜寝也。行香是荐于冥漠，知无不为。观文宗薄于祖宗，宜其寄坐矣。或曰：何必行香为通？曰：如周之尚臭，燔柴血膋芗萧，言天歆其臭也，天岂食血膋芗萧之气耶？由人尚其臭，故以臭而事天也。若然者，佛教重香，宁可夺乎？况百官行香代君也，百官事祖宗亦臣子也，茍欲废之，如忠孝何？宣宗即位，再兴斯道。大中五年，敕京城及外州府国忌行香，并须清洁，不得携酒肉入寺烹炮。既失严恪之心，颇乖追荐之道云。自此至于哀帝，行香如旧。朱梁废唐，七庙方止。开平三年大明节，百官入寺行香祝寿，后还荐祖宗行香，于今不绝。晋天福五年，窦贞固奏：国忌，宰臣跪炉，百官列座。今欲宰臣跪炉，百官立班，行香后饭僧百人，永为常式。宋太宗淳化三年，虞部员外郎李宗讷奏：国忌行香，请宰臣已下行香，后禁酒食，表其精洁。敕下，御史台依行。”《困学纪闻》云：“忌日行香，始于唐，崔蠡奏罢之。本朝宋景文公奏云：‘求于非福，则是谄祭；忏于无罪，则是诬亲，其言不行。’”行香历代兴废，宋姚宽《西溪丛语》详说，同《僧史略》。宋洪迈《容斋四笔》云：“枢密行香，唐世枢密使专以内侍为之，与它使均称内诸司。五代以来，始参用士大夫，遂同执政。案实录所载，景德二年三月元德皇后忌，中书枢密院文武百官并赴相国寺行香。初，枢密院言：‘旧例国忌行香，惟枢密使副，依内诸司例不赴，恐有亏恭恪。今欲每遇大忌日，与中书门下同赴行香。’从之。枢密使副、翰林枢密直学士并赴，自兹始也，然则枢密之同内诸司久矣。隆兴以来，定朝臣四参之仪，自宰臣至于郎官御史，皆班列殿庭拜舞，惟枢密立殿上不预，亦此意云。”《释氏资鑒》云：“唐高宗永徽三年上壬子，幸感业寺，忌日行香。”《唐玄奘三藏传》云：“高宗显庆元年，敕遣朝臣行香。”已下录施主行香。云：“师行脚到洛京南禅安下，有朱行军设斋，入僧堂内顾视上下云：‘直下是又作么生？’行香次，口不住道，至下间，师便问：‘直下是个什么？’行军便喝。师云：‘行军幸是会佛法底人，又恶发作什么？’军云：‘唤作恶发即不得。’师便喝。军云：‘钩在不疑之地。’师又喝。”《法苑珠林》云：“《增一阿含经》云：‘若有设供者，手执香罏，而唱时至，佛言：香为佛使，故须烧香，遍请十方。’既知烧香本拟请佛，为凡夫心隔，目睹不知，佛令烧香，遍请十方一切凡圣，表呈福事，腾空普赴。正行香作呗时，一切道俗依《华严经》各说一偈云：‘戒香定香解脱香，光明云台遍世界，供养十方无量佛，见闻普薰证寂灭。’又《三千威仪经》云：‘坐受香亦得，为女人行香，恐触手染着，故开坐受。若恐讥慢，令悬放下亦得。男子行香，女人受香，翻前即是。’”云：“《贤愚经》：蛇施金已，令人行香置僧手中，乃至执香炉遥请佛僧，如富那奇中说。”《资持记》云：“《贤愚》，即行香缘，彼第七云：‘佛告阿难：过去无量阿僧祗劫，阎浮提有一大国，名波罗捺。时有一人，好修家业，意偏爱金，勤力积聚，因得一瓶，于其舍内掘地藏之。如是勤身，乃得七瓶，悉取埋之。后遇疾终，作一毒蛇，守此金瓶。如是展转受形，经一万岁，最后受身，猒心忽生，见有一人顺道而过，蛇呼之云：吾今此处有一瓶金，欲用相托，供僧作福。设食之时，持一阿先提此云草笼。来取我。彼至日，担蛇至寺，着众僧前。食时已到，僧住行立，蛇令彼人次第赋香。赋，给。众僧食讫，为蛇说法，欢喜转增，将僧维那到本金所，余六瓶金尽用施僧，命终生忉利天。佛告阿难：尔时持蛇人者，则我身是，是毒蛇者，今舍利弗是。’富那奇，亦即彼经第六云：‘佛在舍卫。放钵国长者有子名富那奇，后出家证阿罗汉，化兄羡那造旃檀堂请佛，各持香炉，共登高楼，遥望祇桓，烧香归命，念佛及圣僧。香烟乘空，至佛顶上作一烟盖。佛知，即语神足比丘同往。’”儒礼有言行香者。《月令广义》云：“行香，国初，诏正诸臣封号，惟孔子封爵，特仍其旧。每月朔望，遣内臣降香，朔日则祭酒行释菜礼。洪武二十四年，令各处儒学，每遇朔望，有司官至，日早诣学谒庙行香。”
        </desc>
    </Doc>
    <Doc>
        <title>行新桥佛事</title>
        <desc>
            云：“云根架就笑谈中，凡圣如今一路通。个个脚跟亲蹈着，人人足下起清风。不似天台滑石，半巇半险；胜如赵州略彴，度马度驴。虽然欲行千里，要知一步为初。从兹不用频题柱，来往都乘驷马车。”
        </desc>
    </Doc>
    <Doc>
        <title>行宣政院</title>
        <desc>
            旧说曰：“在朝廷曰宣政院，在诸道曰行宣政院。行，奉行也。谓遐方州县难通治，故置之，奉行宣政院事。”云：“泰定间，脱欢丞相领行宣政院，分上、中、下三等寺院，额定岁请知事员数。”《佛祖通载》云：“元仁宗延祐五年戊午六月，再立行宣政院。”又云：“文宗天历元年戊辰，革行宣政院，设立十六处广教总管府以摄僧。”《续文献通考》云：“行宣政院，顺帝元统二年，革罢广教总管府十六处，置行宣政院于杭州，除院使、同知、副使各二人，同佥、院判各一人。至元二年，西番寇起，又置行宣政院，以也先帖木儿为院使，往讨之。至正二年，江浙行宣政院又设崇教所，拟行中书省理问官，以理僧民之事。”虞集撰〈笑隐欣和尚行道记〉云：“江浙行省丞相脱欢公，故答剌罕顺德王之子也，以世勛，名德靖重，知大体，兼行宣政院事，领东南浮图之教。凡大剎，非名德，不轻授。”云：“贤宰相，以是光，沛仁泽，宣大政。”忠曰：“脱欢兼行宣政院，故有宣大政之语。”忠按：日本昔时亦有此职名。义堂《日工集》云：“贞治三年甲辰夏，有朝旨，关东幕府始置行宣政院，以十州管内禅教诸剎系焉。”
        </desc>
    </Doc>
    <Doc>
        <title>行益</title>
        <desc>
            忠曰：“行者，行食也；益者，益食也。行犹付与也。”见〈行香〉处。《僧祇律》九十二波夜提中云：“若比丘尼请一比丘食，一比丘尼共比丘坐，一比丘尼来往益食，益食比丘尼去时，比丘随一一时，得波夜提。”法显《佛国记》云：“法显到于阗，僧伽蓝名瞿摩帝，是大乘寺，三千僧共犍槌食。入食堂时，威仪齐肃，次第而坐，一切寂然，器钵无声。净人益食，不得相唤，但以手指麾。”云：“陈郡袁豹届于江陵，贤诣豹乞食，豹素不敬信，待之甚薄。未饱辞退，豹曰：‘似未足，且复少留。’贤曰：‘檀越施心有限，故令所设已罄。’豹即呼左右益饭，饭果尽，豹大惭愧。”《太平广记》云：“张简栖见狐凭几，寻读册子，其旁有群鼠益汤茶，送果栗，皆人拱手。”右证益字为增益食物之义。云：“行食之法，当净人自行，僧家不得自手取食。净人行益，礼合低细，羹粥之类，不得污僧手及钵盂缘。点杓三两下，良久行之，曲身，敛閑手当胸。粥饭多少，各随僧意。”又〈监院〉云：“非疾病官客，并当赴堂。所贵二时行益，行者齐整。”云：“僧堂前检点行益客僧粥饭。”又〈都监寺〉云：“斋粥二时必赴堂，则行仆行益自然整肃。”又〈典座〉云：“训众行者循守规矩，行益普请不得怠慢。”云：“师有时云：‘晨朝起来洗手面盥漱了，吃茶；吃茶了，佛前礼拜；佛前礼拜了，和尚主事处问讯；和尚主事处问讯了，僧堂里行益；僧堂里行益了，上堂吃粥；上堂吃粥了，归下处打睡。’”忠曰：“言僧堂粥饭行益毕，自家方粥饭也。”云：“小师省觐，师曰：‘汝蒸饭，吾着火；汝行益，吾展钵。什么处是孤负汝处？’小师从此悟入。”：“拈云门妙喜世界百杂碎话云：‘山僧遮里，秪是维那白槌，首座施食，山僧展钵，行者行益。与么说话，一任诸方裁断。’”大慧为秦国太夫人普说云：“你诸人每日上来下去，寮舍里吃茶吃汤，庄上般盐般面，僧堂里行益，长廊下择菜，后园里担粪，磨坊下推磨，当恁么时，佛眼也觑你不见。”云：“你看雪峰一出岭来，先买一把杓头，绾一条手巾，到处行益结缘。”云：“维那白槌似雷吼，十声佛号慵开口。行益才迟忿怒生，第二念中都忘了。”
        </desc>
    </Doc>
    <Doc>
        <title>行者</title>
        <desc>
            忠曰：“禅林行者，卢能为始。尔后凡求剃度而未得买度牒，有发而依止僧寺者，称为行者。”旧说曰：“中华行者，与日本所谓行者别。日本行者，剪除须发，而行事同俗。中华则凡剃发者，唯有僧及沙弥而已。如行者，则不剃落，不披帽，其发岐二，长下垂背后。又中华行者，受五戒。五戒本在家所受，但第三为不邪淫，行者则不淫欲以为异焉。昔六祖受衣钵于黄梅时，亦以行者之形矣。从行者转得为僧，故有行堂之额，题选僧堂者。”又曰：“行者有二种，谓方丈行者、库司行者也。”详见下。《释氏要览》云：“《善见律》云：‘有善男子欲求出家，未得衣钵，欲依寺中住者，名畔头波罗沙。’未见译语。今详，若此方行者也，经中多呼修行人为行者。行，是所修二种行也；者，即五蕴假者，是能修行之人也。凡十六岁已上，应呼行者。谓男生八岁毁齿，十六阳气全，以其有意乐信忍，修净梵行。故自晋时，已有此人，如东林远大师下有辟蛇行者。”云：“咸亨中，往韶阳，遇尼无尽藏恒读《涅槃经》。能听之，即为尼辨析中义，尼深叹服，号为行者。”云：“优婆塞者，吾佛会中四众之一数也，精持苦行，承事佛僧，先道业而后得度。世尊入灭，道法遐被五天竺国，佛舍僧庐莫不有之。逮教入中国，译其数既广，汉唐以来，设官置局，试经得度。至于海内奇髦俊彦，冒历寒暑，穷经讨论，以试所业，其间获中僧科者，官给黄牒，剃度为僧。然后肩云顶丝，履艰涉险，不惮数千里之遥，寻师访道，究明人天性命之学。酝酿既久，文彩发露，王臣尊礼，为人天师，一言一句，光明殊胜，为后世法。此古今通论，出家儿之大体也。南渡之后，为见吾教日兴，出绫纸，易楮币，庶欲得者寡，而入者稀，殊不知物随事变，一堕利域，百计纷拏，以谋进纳之计。得之者，形服虽殊，升沉事海；失之者，穷困相煎，老毙山泽。要如前人优游教海，披寻文义，试所得而披法服者，无复得也。”忠曰：“翻优婆塞曰行者，未知何据。”忠曰：“如日本今时行者，带妻啖肉，全非求僧也。然中华上古行者，有复带妻者。”云：“有住庵僧缘化什物，甘曰：‘若道得即施。’乃书心字，问：‘是什么字？’僧云：‘心字。’又自问其妻：‘什么字？’妻云：‘心字。’甘云：‘某甲山妻亦合住庵。’其僧无语，甘亦无施。”云：“昔沩山有一僧，下山觅住处，偶宿一行者家。者问：‘上座何处去？’云：‘觅个住处。’者书佛字，问：‘这个是甚么字？’云：‘佛字。’者却唤妻子问：‘是甚么字？’妻云：‘佛字。’者云：‘上座与拙室见解一般，争解住得？’其僧却回沩山。”《赵州谂禅师录》云：“有俗行者到院烧香云云。”已称俗，盖亦是带妻子者。义堂《日工集》云：“圆觉行者，实恩至，戒其勿带刀器，谓行者是僧之基，岂可自弃哉？”
        </desc>
    </Doc>
    <Doc>
        <title>行者房</title>
        <desc>行堂也。云：“师抵南岳，石头曰：‘着槽厂去。’师礼谢，入行者房，随次执爨役，凡三年。”</desc>
    </Doc>
    <Doc>
        <title>行状</title>
        <desc>忠曰：“状书名德行业曰行状。”《正字通》云：“状，形象也，又形容之也。”《文选》文宣王行状注云：良曰：“述其德行之状。”《文心雕龙》云：“状者，貌也。体貌本原，取其事实，先贤表謚，并有行状，状之大者也。”
        </desc>
    </Doc>
    <Doc>
        <title>兄部</title>
        <desc>日本禅林，力者上首称兄部。和言古乃加宇倍。</desc>
    </Doc>
    <Doc>
        <title>兄弟</title>
        <desc>
            忠曰：“自少壮居丛林，谙熟清规者，曰山中兄弟，便反晚达之人。”或作品丽者，无据。又作之说曰：“义满公临相国寺日，无位者不得充供过，乃以沙弥喝食权授五品而充之，故言品丽也。”此说益无根据，又不得字义。《敕修清规》旧解云：“藏主当兄弟人转之，然昔竺仙和尚特自书记转于藏主，盖时无兄弟人故。”书记非兄弟之职也。又解名胜云：“名胜者，非常人之称，如大方兄弟者。”云：“讽经罢，备汤果，如有法眷、尊长、同门、兄弟，皆当请之。”《丛林盛事》云：“宏智禅师，一笠过东浙，抵天童。及归旦过，虽不言名字，而兄弟已有识者曰：‘此乃长芦长老也。’主事即申使府，府喜，出帖差官至旦过请之。师坚不肯，乃被旦过兄弟硬舁归方丈。”又云：“柏堂雅禅师，兄弟多归之。”见〈座元〉处。已上兄弟有一类人也。《增壹阿含经》云：“佛临涅槃时，告阿难曰：‘自今已后，敕诸比丘不得轻心相向，大者称尊，小者称贤，相视当如兄弟。’”云：“新挂搭兄弟欲求和尚告香普说。”又〈谢挂搭〉云：“出榜报众云：‘新归堂兄弟，来日粥罢，诣方丈谢挂搭。’”解云：兄弟者，修道和合，如兄如弟，故曰兄弟。《南泉语要》云：“兄弟！近日禅师太多，觅个癡钝人不可得。”《雪峰存禅师录》云：“兄弟！我道只三寸，能杀人，能活人。”云：“如今兄弟志愿不坚，力量不大。”《虚堂愚和尚径山录》云：“兄弟家还有东去西去底。”已上呼大众为兄弟。云：“可惜遮兄弟！方始于竹篦子话有个发明处。”此呼一个人为兄弟。云：“寡君愿与一二兄弟相见。”林尧叟注：列国之君相谓兄弟，言晋国愿与列国之君相见。
        </desc>
    </Doc>
    <Doc>
        <title>修造局</title>
        <desc>
            忠曰：“掌山门作事者。局义，见〈六局行者〉处。”：“火客次有修造局。”《西巖惠和尚开善录》有谢璧都管、郁修造上堂。云：“师问修造僧：‘本自圆成，何得开山造寺？’造云：‘担枷过状。’师云：‘未在，更道。’造云：‘两重公案。’师拈棒，造拟议，师便打。”
        </desc>
    </Doc>
    <Doc>
        <title>修正</title>
        <desc>义堂《日工集》云：“永和五年己未正月，在报恩。正旦对众说云：‘吾国丛林，或三日，或五日，修正勤行，亦是同国俗也。吾山例定坐七日，以祈国家安全，亦成辨自己修行也。’”</desc>
    </Doc>
    <Doc>
        <title>序引</title>
        <desc>
            忠曰：“楞严会启请后，咒前念《楞严经》文。”云：“楞严头喝楞严，众和毕，仍作梵音。唱念经首序引毕，方举咒。”云：“楞严头喝楞严会上佛菩萨三声，众和了，起尔时世尊云，举咒讽毕。”忠曰：“尔时世尊，即《楞严经》咒前文，所谓经首序引也。《莹山》、《东渐》并名为佛母，无义，如下辨。”序引文云：“尔时，世尊从肉髻中涌百宝光，光中涌出千叶宝莲，有化如来坐宝华中，顶放十道百宝光明，一一光明，皆遍示现十恒河沙金刚密迹，擎山持杵遍虚空界。大众仰观，畏爱兼抱，求佛哀祐，一心听佛无见顶相放光如来宣说神咒。”
        </desc>
    </Doc>
    <Doc>
        <title>叙谢</title>
        <desc>
            忠曰：“叙谢，或为二，所谓自叙及谢语也；或为一，如此所引及〈自叙〉处，谓叙临筵知识、两序、侍者、单寮、蒙堂等之德而谢也。又名谢语。”云：“住持登座，提纲、叙谢，委曲详尽。”又〈秉拂〉云：“叙谢方丈及两序勤旧、诸寮大众。”又云：“近时叙谢，循袭繁赘，使人厌听，取诮识者。盖秉拂以法为施，茍徇时仪，但总标名，或略提过，足矣。”
        </desc>
    </Doc>
    <Doc>
        <title>宣疏</title>
        <desc>云：“维那白佛宣疏。”详〈〉处。”凡祈祷三佛、二祖忌，皆有宣疏。又见〈〉处、〈〉处。</desc>
    </Doc>
    <Doc>
        <title>宣政院</title>
        <desc>
            朝廷管僧道衙门，此谓宣政院。忠曰：“元朝初置之，日本寺社所也。”云：“宣政院秩从一品掌释教僧徒，及吐蕃之境而隶治之。遇吐蕃有事，则为分院往镇，亦别有印。如大征伐，则会枢府议；其用人，则自为选；其为选，则军民通摄，僧俗并用。至元初，立总制院，而领以国师。二十五年，因唐制吐蕃来朝见于宣政殿之故，更名宣政院。置院使二员、同知二员、副使二员、参议二员、经历二员、都事四员、管勾一员、照磨一员。二十六年，置断事官四员。二十八年，增佥院、同佥各一员。元贞元年，增院判一员。大德四年，罢断事官。至大初，省院使一员。至治三年，置院使六员。天历二年，罢功德使司归宣政，定置院使一十员从一品、同知二员正二品、副使二员从二品、佥院二员正三品、同佥三员正四品、院判三员正五品、参议二员正五品、经历二员从五品、都事三员从七品、照磨一员、管勾一员并正八品。掾史十五人、蒙古必阇赤二人、回回掾史二人、怯里马赤四人、知印二人、宣使十五人、典吏有差。”《续文献通考》云：“宣政院，古无之，元立，掌释教僧徒。”《佛祖通载》云：“迨我皇元世祖皇帝混一海宇，条纲制度一出睿思，谓以俗制于僧，殊失崇敬，谕天下设立宣政院，僧录、僧正、都纲司，锡以印信，行移各路，主掌教门，护持教法，赖圣天子不负佛嘱也。然而裨贩之流，好爵縻贤，恃其所贵而贵之，奔走伺候，处污不羞，以敲朴喧嚣，牒诉倥偬为得志，不夺不厌，致有囊加巴僧录枉取栲栳山僧钱，罔咈律行，可谓师子身虫也。仁宗皇帝居储宫日，目击其弊，降旨：除宣政院外，一例革之。是亦不负灵山付嘱也。”云：“今乃与宣政院使平章相国及王子、宰相、尚书、侍郎、舍人、宣使一行官从同时会集。”
        </desc>
    </Doc>
    <Doc>
        <title>雪柳</title>
        <desc>
            旧说曰：“雪柳者，凡生人相别，折柳绾作环而送其行，盖寓期再还之意。如今送亡者以雪柳，亦惜别之义也，因唱圣号，投之棺上。只丧礼事素，故虽有柳名而不做青，乃截白纸象枝叶，故云雪柳。”云：“堂司行者预造雪柳、幡花。”又〈送亡〉云：“大众两两次第合掌而出，各执雪柳。”云：“雪柳两瓶供养。”《东渐清规》云：“中巖曰：‘数所投棺中雪柳，知众多少，。’”《山堂肆考》云：“长安东灞陵有桥，汉时送行者，多至此折柳送别。”又云：“折柳亭在金陵城上，赏心亭下，宋张咏建为饯送之所。”诗云：“离别河边绾柳条，千山万水玉人遥云云。”解者曰：“绾，还也，取速还之义也。”温庭筠折柳枝词云：“御陌青门拂地垂，千条金缕万条丝，如今绾作同心结，赠与行人知不知？”《潜确类书》云：“李白词：年年柳色，灞陵伤别。”又云：“折柳赠行，折梅寄远。”见《古今注》。
        </desc>
    </Doc>
    <Doc>
        <title>巡案</title>
        <desc>僧堂则曰巡堂，众寮则曰巡案。云：“行者引至众寮云云。寮主引挂搭人排列，朝观音问讯，引巡案一匝，复朝观音问讯而退。”</desc>
    </Doc>
    <Doc>
        <title>巡更</title>
        <desc>
            云：“重门击柝，以待暴客，此圣人防微杜渐之意也。丛林每夜轮二人巡更，打板念佛，直欲唤起光天彻地主人公，无使偷心白拈之所欺瞒也。其中兼有五种大利：一、警觉提昏，出于梦宅；二、敲破参头，悬崖撒手；三、使小人不敢私自交接；四、令灯火明慎，门户常严；五、能令虚空作舞，露柱扬眉。此巡更人莫往往向犍椎下打失自家眼睛鼻孔也。”
        </desc>
    </Doc>
    <Doc>
        <title>巡更铃</title>
        <desc>
            火铃又称巡更铃。云：“久侍天衣法聪无所契，衣叱之，宣忘寝食者月余。一夕，闻巡更铃声，忽猛省曰：‘住！住！一声直透青霄路，寒潭月皎有谁知？泥牛触折珊瑚树。’衣闻，命职堂司。后住投子，凡有所问，以拂子作摇铃势。”忠按：巡更铃，本官家有传夜铃之法，而丛林拟之乎。刁斗注云：“荀悦云：‘刁斗，小铃，如宫中传夜铃也。止此’”又《文献通考》云：“：‘中宫、卫宫、城门，击刁斗。’《纂文》曰：‘刁斗，特时铃也。止此’又扬子《方言》云：‘无升谓之刁斗。注：谓小铃也，音貂，见《汉书》。’”
        </desc>
    </Doc>
    <Doc>
        <title>巡火板</title>
        <desc>
            旧说曰：“掉火铃，击板，巡诸寮舍而向僧堂，意报众警火灾也。”云：“斋时，候巡火板鸣，先归钵位。”忠曰：“盖寮众赴僧堂斋粥，诸寮人少，故警之，令埋火慎灾也，与火板别也。须与〈火铃〉交看。”云：“版，儆戒火烛，三下。”
        </desc>
    </Doc>
    <Doc>
        <title>巡廊板</title>
        <desc>即是报廊板也。云：“次第巡廊鸣板三下遍，鸣鼓。”解者曰：“诸余清规但鸣库司板，今怕有不闻者，故巡诸寮而鸣板，此名巡廊板，亦云报廊板。每寮鸣三下也。”忠曰：“遍者，遍于诸寮也。”</desc>
    </Doc>
    <Doc>
        <title>巡寮</title>
        <desc>
            《校定清规》云：“侍者先于上堂时，令行者挂巡堂牌。住持巡寮，自东廊第一寮巡起，寮众各出外接入，仍送出。众寮人多处，但寮元一人迎送出入，大众只立门外。”忠曰：“巡堂牌之堂，当作寮。”《备用清规》云：“方丈客头先行通覆住持至，寮主先于门前下手立，迎入，请趺坐，插香，住持答香，略叙寒温，致谢送出。听叫收香，蒙堂四寮众皆列门外下手同接入，同送出。谓众寮人众，只寮元接送，非法。次第巡寮毕，归方丈，照拂官客、诸山。”云：“住持次第巡寮，各寮严设坐椅、香几于门外候。住持从东廊第一寮巡起，至各寮香几前，寮主同众插香云：‘此日礼当拜贺，返沐降重。’答香云：‘适辱礼贺，专此致谢。’送住持数步，复侧立香几之右，合掌问讯。待众行尽，就随其末，次第巡过，各寮人随后接巡，至法堂上，住持于香几内中立，大众三人一引，问讯而过。”又〈巡寮〉云：“古规，住持巡寮，僧堂前挂巡寮牌报众。云云如彼。或旦望巡行则不挂牌。今惟以四节报礼为巡寮，余日不讲。能复古者，当行之。”《祖庭事苑》云：“《僧祇》云：‘世尊以五事故，五日一按行僧房：一、恐弟子着有为事；二、恐着俗论；三、恐着睡眠；四、为看病僧；五、令年少比丘观佛威仪庠序，生欢喜故。’禅门巡寮，正拟大圣之遗范。今天下率丛林为师匠者，莫不遵依此式。”按《韵会》云：“按察行也，考也，抚也。”
        </desc>
    </Doc>
    <Doc>
        <title>巡寮牌</title>
        <desc>见〈〉处。</desc>
    </Doc>
    <Doc>
        <title>巡堂</title>
        <desc>
            忠曰：“巡僧堂也。有数种，谓住持巡堂、入院、旦望茶、坐禅。大众巡堂、三八念诵。首座巡堂、坐禅、大坐参、结制。维那巡堂、圣节。参头巡堂、挂搭。都寺巡堂、库司汤。知事巡堂、结制、旦望茶。请客烧香巡堂、方丈茶。沙弥巡堂参堂。也。此有数义不同，谓点捡义、坐禅时，住持、首座。告报义、圣节时，维那。请谢义、茶汤时。礼贺义。入院时、挂搭时、结制时也。三八念诵后巡堂，盖亦是住持、大众互相礼也。”云：“为懒堕懈怠之旧习之所障。乃至其巡堂人三回五度警省，略不肯少加精进，似如此参禅，要明心地，要敌生死，要脱略情尘，要剿除窠臼，莫说八十日，便是八十年、八十劫，惟增业识，但长癡迷。”忠曰：“此巡堂人者，住持、首座之外，别设人巡堂，以警策坐禅者睡惰也。”住持巡堂。云：“住持入堂烧香，巡堂，自上间至下间一匝，归位坐定。”《东福清规》云：“住持入僧堂坐禅者，盖为点捡大众也。其入堂巡堂一匝，是点捡之仪也。”又〈入院〉云：“鸣僧堂钟，大众先归钵位立定，新命入堂炷香，参随人同展三拜，维那当面问讯，引巡堂一匝，参随人先出，两序送新命归钵位，触礼三拜。”旦望住持巡堂，见次下〈知事巡堂〉。大众巡堂。外堂念诵毕。云：“住持入堂，前堂首座入次，名德西堂插入，归圣僧板头立。头首领众，三人一引，圣僧前问讯，转身住持前问讯，合掌巡堂，顺左肩转，依图位立。暂到、侍者随众入，只巡半堂。至圣僧后，侍者向后门立，暂到向侍者立。次知事入堂，圣僧前问讯，转身住持前问讯，合掌巡堂出，暂到接侍者后随出云云。”首座巡堂。云：“首座圣僧前烧香，巡堂，自下间至上间一匝，就归被位坐。”《校定清规》云：“巡堂之法，住持从上堂巡至下堂，首座从下堂巡至上堂。盖首座未出世人，故从下巡上，若已出世人则不拘。以理论之，亦合从下巡上，免得于住持位前行故也。”忠曰：“《校定》初义，位阶区别，亦义敬师法式。盖此时虽住持未入堂，若首座圣僧前烧香了，直向上间，则横过住持空椅前也；若圣僧前烧香了，直向下间巡堂，自圣僧后至上间，而归自被位，则得不横过住持空椅前也，故《校定》云：‘免得于住持位前行也。’区别义见后。”又云：“首座入堂不烧香便归位，待住持入堂坐定，堂司行者鸣首座寮前板三下，大众转身向外坐，首座下地从后门出，复转从前门入，圣僧前烧香，如常巡堂，归被位坐少定。”忠曰：“如常者，择坐禅时首座巡堂也，如坐禅时首座巡堂，自下间至上间一匝。盖自下间巡起者，但是已。私推其理，坐禅则首座巡之后，随有住持巡堂，故首座先巡时，欲异于住持，而示其位阶区别矣。今大坐参巡堂，则自上间巡起，是寻常巡法，乃如圣节维那巡堂，自上间至下间也。”又云：“首座离位，圣僧前烧香，大展三拜，巡堂一匝，归位。行者喝云：‘首座礼谢大众，触礼三拜。’”维那巡堂。云：“维那于僧堂早粥遍食椎后，再鸣椎一下，云：‘白大众：粥罢，闻钟声，各具威仪，诣大佛宝殿启建圣节。谨白。’复鸣椎一下，往住持前问讯，从首座板起巡堂一匝，出外堂下间至上间，归内堂中间问讯而出。”僧堂巡堂图参头巡堂。云：“参头领众，前门右手入堂，至圣僧前排立。参头烧香，同众大展三拜，巡堂一匝，自上堂至下堂，仍如前排立，问讯。”都寺巡堂。云：“鸣斋鼓一通，大众归钵位，头首一班齐归前板。都寺随入，揖首座离位，却揖以次头首，进板首，随送首座归位，从圣僧后右出堂外，迎住持入堂。供头缓鸣堂前钟七下，送住持入位，仍往首座前揖坐，仍如前出，从首座板起巡堂一匝，外堂上下间，归堂中立问讯。”忠曰：“此是揖坐巡堂，次有揖香、揖汤、巡堂问讯。”知事巡堂。云：“知事入堂烧香，大展三拜，巡堂一匝，至圣僧板头排立，行者喝云：‘知事礼谢大众，触礼三拜。’”又〈旦望巡堂茶〉云：“鸣堂前钟七下，住持入堂烧香，巡堂一匝，归位。知事入堂，排列圣僧前问讯，转身住持前问讯，从首座板起巡堂一匝。”请客巡堂，见〈巡堂请茶〉处。烧香侍者巡堂。云：“鸣鼓集众，烧香侍者行礼。”同库司汤、都寺巡堂。沙弥巡堂，见〈参堂〉处。
        </desc>
    </Doc>
    <Doc>
        <title>巡堂请茶</title>
        <desc>忠曰：“住持请众，故请客侍者巡堂。”云：“挂点茶牌，长板鸣，请客侍者入堂，圣僧前烧香一炷，大展三拜，巡堂一匝，至中问讯而退，谓之巡堂请茶。”</desc>
    </Doc>
    <Doc>
        <title>旬单</title>
        <desc>副寺十日一算，谓之旬单。详〈日黄总簿〉处。</desc>
    </Doc>
    <Doc>
        <title>训童行</title>
        <desc>
            云：“五参上堂罢，当训童行。参头行者令喝食行者报各局务行者，行堂前挂牌报众。昏钟鸣，行堂前鸣板三下集众，行者上寝堂排立定，参头入方丈请住持出就座，参头进前插香，喝参，同问讯九拜。进前屏息拱听规诲已，又同众三拜，珍重而退。”有〈立身〉、〈陪众〉、〈作务〉三章。文繁。又〈监院〉云：“训诲童行之法，宜以方便预先处置，不得妄行鞭捶。设有惩戒，当库堂对众行遣，不过十数下而已。不虞之事，不可不慎。”《村寺清规》云：“童行方入寺，须先训之以祖师偈颂，近世所刊《缁林宝训》及了禅师《训童行歌》、《沩山警策》、《证道歌》、《永安僧堂记》等是也。次训之以大悲、楞严诸秘咒，《观音》、《圆觉》、《金刚》诸经。若《语》、《孟》、〈中庸〉、〈大学〉、《周易》、《礼记》，并可兼训之。乃至早以佛祖书入诸肺腑，多应作好人。盖先入者为主，他日虽中之杂毒，亦不足以害其正念。乃至亦不可只训其歌呗鼓钹，。乃至宜教观音聪明神咒，久而渐渐聪明，纵未即聪明，亦足以资性长福消灾。”观音聪明咒，见〈经咒类〉。童行义，见〈职位类〉。禅月大师戒童行偈，《诸祖偈颂》载；月窟清禅师训童行，《诸祖偈颂》载；慈受深禅师训童行颂，《慈受偈颂》载；中峰本禅师训童行，《幻住清规》载；慈航朴禅师沙弥训练法，《人天宝鑒》载。
        </desc>
    </Doc>
    <Doc>
        <title>押丧</title>
        <desc>送亡之时，镇行列之最后者，为押丧人。义见〈〉处。云：“首座主丧，都寺押丧。”</desc>
    </Doc>
    <Doc>
        <title>押丧</title>
        <desc>
            旧说曰：“押，管押也。都寺殿于丧事，点捡仪礼，令不乱行列也。”又见〈职位类〉。忠曰：“押者，弹压义，殿于送丧列行，镇压其扰乱矣。”《正字通》云：“押与压通。”云：“主丧领众，两两分出，左右俵散雪柳，齐步并行，毋得挨肩交语，各怀悲感，都寺押丧。”又〈〉云：“维那随龛，都寺押丧。”
        </desc>
    </Doc>
    <Doc>
        <title>雅号</title>
        <desc>
            忠曰：“有雅而呼者，有谑而名者，有诮而称者。”《罗湖野录》云：“湖州西余净端禅师，字表明。观弄狮子，顿契心法。齐岳禅师住杭之龙华，端往参礼，机缘相契，不觉奋迅翻身作狻猊状，岳因可之，自是丛林雅号为端狮子。”《祖庭事苑》云：“白头因，因事立号，丛林素有之，因以少年头白，故得是名。如头副、赤头璨、钁头通、安铁胡、觉铁觜、刘铁磨、清八路、米七师、忽雷澄、踢天太、鑒多口、不语通、黑令初、明半面、一宿觉、折床会、岑大虫、独眼龙、矬师叔、周金刚、简浙客、陈蒲鞋、泰布衲、备头陀、大禅佛、王老师、浏阳叟，皆禅林之白眉，闻其名者，莫不慕其所以为道也。”
        </desc>
    </Doc>
    <Doc>
        <title>延寿堂</title>
        <desc>
            《禅林宝训音义》云：“延寿堂，抚安老病之所也。古者丛林老僧送安乐堂，病者送延寿堂也，又今涅槃堂是。”云：“古者建立丛林，为老病设，所以命堂主司以药饵，戒常住足其供需，此先佛规制也。又况八福田中，直病为第一。今诸方延寿堂有名无实，衲子遇病如囚其间，良可悯也。万一乡曲无人看亏，公界当差人直之，速期病安。惟是天童，凡一病僧，差一小仆供过。为住持者，当推菩萨慈悲之心，留意于此。”云：“若依中国本传云：祇桓西北角日光没处为无常院，若有病者安置在中。以凡生贪染，见本房内衣钵众具，多生恋着，无心厌背，故制令至别处，堂号无常。来者极多，还反一二，即事而求专心念法。其堂中置一立像，金薄涂之，面向西方，其像右手举，左手中系一五彩幡，脚垂曳地。当安病者在像之后，左手执幡脚，作从佛往净剎之意。瞻病者，烧香、散华庄严病者，乃至若有屎尿吐唾，随有除之，亦无有罪。”《释氏要览》云：“《西域传》云：祇桓西北角日光没处为无常院，若有病者当安其中。意为凡人内心贪着房舍衣钵道具，生恋着，心无厌背，故制此堂，令闻名见题，悟一切法无有常故。今称延寿堂、涅槃堂者，皆后人随情爱名之也。”《庚溪诗话》云：“唐以前，僧寺中或僧有疾病者，未有安养之所。唐末，一山寺有僧卧病久，因自题其户曰：‘枕有思乡泪，门无问疾人。尘埋床下履，风动架头巾。’适有部使者经从过寺中，见其题，因询其详，恻然怜之，邀归坟庵疗治之。其后部使者贵显，因言于朝，遂令天下寺院置延寿寮，专安养病僧也。”《罗湖野录》曰：“佛眼禅师，住舒州龙门。尝题语于延寿壁间曰：‘佛许有病者当疗治，容有将息所也。禅林凡有数名，或曰涅槃，见法身常住，了法不生也；或曰省行，知此违缘皆从行苦也；或曰延寿，欲得慧命扶持色身也；其实使人了生死处也。多见少觉微恙，便入此室，不强支吾，便求补益。及乎久病，思念乡闾，不善退思灭除苦本。先圣云：病者，众生之良药，若善服食，无不瘥者也。又尊宿云：须知有不病者。故明书示以告后来。’观其规咏风巾尘履者，岂特令退思苦本而已？抑欲使遵，乍可有戒而死之训。其明切精审，可谓药石之言矣。呜呼！是大医王，其佛眼之谓乎！”忠曰：“延寿为目，道诚以情爱贬，赵令矜以鄙俚弹。见〈省行堂〉处。至佛眼有慧命扶持之说，不但令名美，抑义亦深矣。”云：“疾病相扶持，无憾于养生送死，以明王道之本。佛世寖古建幢剎，栖冷灰槁株蜡穹德茂者，却冢间桑下岚昏雾蚀之患。又为省行堂，以别不老不病，欲其循省日用事。若学之正偏，业之勤荒，行之缺全，思之沉掉，好恶之失中，喜怒之或私，利养是崇，进修是怠，应病授药，法惟一味，以治其内；剂砭针艾，以攻其外，正命小康，幻体亦宁。“或又谓之延寿堂。延寿云者，延此者也，寿此者也，非人间世短修延趣之谓也。今者反是乐便安者，巧图其居，耽燕佚者，曲求其处，先之以货赂，申之以强援，弗知廉与逊为何物，尽巧致曲畴知志于道者，袖手傍顾，泚颡芒背，忍死不为也。一念之忍，傲睨黄发鲵齿，累然困踣于其外，祖宗成宪，遂为具文，往往大丛林亦如之。“今妙湛鼎新斯堂，故书近世丛林坠典，以告覆车在前，冀革斯辙。虽然，水沫巴焦，匪石匪金，燕安鸩毒，少壮勿恃，美疢恶石，老病无忽。作如是观，以度生死，则住山月巖某之宰制，耆旧执事某之裁割，勤劳百艰不徒其为是役也。作于绍定三年仲夏晦，落之于冬书云。”云：“丛林老病菟裘之地也，百丈悯此，创为延寿堂，床敷厚温，牖户宽爽，供给使令，左右毕出，惟少与健者，不得而与也。自都城下京口，两峰屹立波面，所谓山围屋者，焦山也。山故海窟，世世皆有道者尸之，四方鼎来，如水云合。今住山朴庵性公，赴太守待制陈公之招，周旋逾年，视山之寿老堂，自靖康至今，多历年所，屋有震风凌雨之患，过者未尝问焉。公于是命执事相与经营，轮奂一新，老者居之，如入宝所；病者得之，如饮良药；有来观者，心目适悦。朴庵曰：‘吾道盖是也。使余挝鼓掉舌，号令佛祖，指撝人天，而老病有时乎不闻。今此堂朝明夕昏，夏凉冬燠，木章竹个，皆代余说法时也，所得与法喜禅悦等，岂不壮哉？’朴庵书来，属余记之，因书以为记。”〈清拙澄和尚圆觉寺延寿堂题亡僧名牌〉云：“十方聚会，生死任缘。既同归寂灭之场，尚没记雪泥之爪。圆觉延寿堂置牌，以纪亡僧名，或临终有遗偈之类，悉详书之；或亲知眷义，寻访遗蹤，庶几知其死所。虽然如是，名在这里，且道人在甚么处？涅槃堂里事犹危，妙在全机独脱时。火后茎眉如拾得，不刊名字有人知。”雪泥之爪，用东坡诗中事。又与〈〉、〈〉并看。
        </desc>
    </Doc>
    <Doc>
        <title>延寿堂主</title>
        <desc>
            或略称堂主。又见〈〉处。云：“堂主须请宽心耐事，道念周旋，安养病僧，善知因果之人。堂中所用柴炭米面，油盐酱菜，茶汤药饵，姜枣乌梅，什物家事，皆系堂主缘化。如其无力，唯米面油炭，就常住打给。如病僧入堂将息，令行者打叠床位，如法安排，煎煮汤药，供过粥饭，逐时问讯，务令适意。如病人苦恼，多生瞋怒，粥饭汤药，动不如意，及呻吟叫唤，屎尿狼藉，并须悯念看承，不得心生厌贱。如欲沽酒下药，及以浸药为名，食啖鱼肉葱薤，贵图补益，是时堂主当以禁戒因果，善言开谕，令坚正念，勿纵邪心。严戒供过行者、剪剃针线之人，不得潜隐藏带酒肉入堂合药如须用酒，当令院外浸渍。及以酒糊为丸，煎药用葱及合药肝肾鱼肉，尚犹不可，何况恣心食啖也？“病僧若可担擎，及稍进粥饭，劝令持斋，不宜轻毁禁戒。堂中锅釜，不得令人练帛，有妨病僧使用。非系堂中将息之人，不得延容粥饭。有处病僧在堂，并上文历，以凭库司打给，并请斋嚫。病僧如稍困重，报堂司抄劄，迁重病阁。若非道眼精明，并劝令专念阿弥陁佛，祈生净土。若劝率同袍打磬念之，极妙。八福田中，看病最为第一。佛、法、僧、父母师长、贫穷、桥梁、义井、疾病，乃八福田也。况出家之人，云游萍寄，一有疾病，谁为哀怜？唯藉同袍慈悲安养，诚为重任，岂可轻心？”《备用清规》云：“延寿堂主，奉养病僧，常备姜枣、油烛、五味，以时管遇。病者呻吟，当生愍念。病稍轻安，勿纵补益，恣啖无厌，久占房榻。病是众生良药，当改过日新，孤灯独照时，正好着力。”《敕修清规》云：“延寿堂主，看视病僧，汤药、油烛、炭火、粥食、五味常备供须。公界倘缺，若自己丰裕，结缘应付，或劝化施主措辨。床席衣被狼藉秽污，为其洗浣，毋生憎嫌。八福田中，直病为第一也。”慈觉〈龟镜文〉云：“为众僧供侍汤药，故有堂主。”又云：“宁心病苦，粥药随宜，所以报堂主也。”又云：“不閑供侍，恼乱病人，非堂主所以恤众也。”又云：“多瞋少喜，不顺病缘，非所以报堂主也。”已下略录事缘。《禅林宝训》云：“高庵住云居，闻衲子病，移延寿堂，咨嗟叹息，如出诸己，朝夕问候，以至躬自煎煮，不尝不与食。或遇天气稍寒，拊其背曰：‘衣不单乎？’或值时暑，察其色曰：‘莫太热乎？’不幸不救，不问彼之有无，常住尽礼津送。知事或他辞，高庵叱之曰：‘昔百丈为老病者立常住，尔不病不死也！’四方识者，高其为人。及退云居，过天台，衲子相从者仅五十辈，间有不能往者，泣涕而别，盖其德感人如此。”《春渚纪闻》云：“钱塘净慈寺古道者，主供侍病僧寮。一日，病僧有告之曰：‘我病少愈，念少凫血为味，汝能为我密致之，幸甚！’至暮夜，袖血饷，僧食之美甚，一二日复多以金付之，再有所须。同寮僧雏窥道者于隙处，披其胸，取漆盂，以利刃刺心血，覆盂其上，解衣带缠绕，久之，开视盂中，血凝矣，即以葱醯，依前法制之，以进病僧。僧雏大骇，出以所见，语其徒，且告病僧，皆大惊异。”又见〈〉处。
        </desc>
    </Doc>
    <Doc>
        <title>掩土</title>
        <desc>
            忠曰：“全身埋葬也。”义堂《日工集》云：“凡掩土之法，掘地作窖，切石布底里，且随龛样侧立。其畔岸涂以泥粉，塞其孔隙，是俗之所谓窀穸也。龛中立椅子，安身跏趺坐。椅前置机，机上陈设笔、砚、水瓶平日资具。龛户锁封，钥子折而弃之。投龛于窖中，覆以石盖，亦粉其罅，掩土而深埋，立石浮图而为表。”《应庵华禅师录》有为留守枢密大资掩土佛事。
        </desc>
    </Doc>
    <Doc>
        <title>眼同</title>
        <desc>
            旧说曰：“众眼一同观而为事也。”忠曰：“盖元朝俗语。”或谓：眼同者，如两眼不可阙一。凡一具一双之物，若阙一不全，则令之完备，此云眼同。忠曰：“此解可笑，固不足取。”云：“或有遗忘什物者，眼同收拾付还。”云：“或抱病之人，药饵不灵，势将顺寂，须宛转与首座、乡人，眼同抄劄行李。”《佛祖通载》云：“元世祖圣旨曰：应有收藏道家一切经文本处，乃至分晓，分付差去官眼同焚毁。”
        </desc>
    </Doc>
    <Doc>
        <title>雁立</title>
        <desc>
            忠曰：“雁立者，凡列立，或横或竖，总此谓雁立也。与雁行班不同。”杨亿〈古清规序〉云：“长老上堂升座，主事、徒众雁立侧聆。”云：“众集相对雁立。”右竖列立者。云：“鸣钟集众，向座雁立。”右横列立者。今为下有揖班上香，故预向座耳。
        </desc>
    </Doc>
    <Doc>
        <title>雁行班</title>
        <desc>
            《村寺清规》云：“若横列佛神而立，谓之雁行班。事毕，或转身团栾问讯，或只就位略转面相顾左右和南。”忠曰：“又见前人背后，次第列行，言雁行。”《四分律》云：“佛言：‘若檀越来白时到，上座应在前，如雁行而去。’”云：“出堂门外，须旁廊一边行，令威仪庠序，雁行而行。”《战国策》云：“魏朱忌曰：‘为天下雁行顿刃。’”注：雁行，言以次进。此义通《四分律》等。又并行而稍后也。云：“父之齿随行，兄之齿雁行。”注：雁行，并行而稍后也。又次第行言鹅行。《十诵律》云：“起行时，来往故相乱。佛言：‘应如鹅法次第行。’”
        </desc>
    </Doc>
    <Doc>
        <title>杨枝</title>
        <desc>
            忠曰：“十八物之一也。”《梵网经》云：“若佛子常应二时头陁，冬夏坐禅，结夏安居。常用杨枝、澡豆、三衣、瓶、钵、坐具、锡杖、香炉、漉水囊、手巾、刀子、火燧、镊子、绳床、经、律、佛像、菩萨形像。而菩萨行头陁时及游方时，行来百里千里，此十八种物常随其身。头陁者，从正月十五日至三月十五日，八月十五日至十月十五日，是二时中，此十八种物常随其身，如鸟二翼。”云：“嚼杨枝具功德者：一销宿食，二除痰癊，三解众毒，四去齿垢，五发口香，六能明目，七泽润咽喉，八唇无皴裂，九增益声气，十食不爽味。晨朝食后，皆嚼杨枝。诸苦辛物，以为齿木，细心用之，具如是德。”永平道元禅师曰：“嚼杨枝，先右手取杨枝，咒愿，可诵偈云：‘手执杨枝，当愿众生，心得正法，自然清净。’及嚼，复诵偈云：‘晨嚼杨枝，当愿众生，得调伏牙，噬诸烦恼。’杨枝长四指，或八指、十二指，或十六指。《摩诃僧祇律》云：‘齿木应量用，极长十六指，极短四指。’大如手小指，或更细无妨。形如手小指，一头粗一头纤。古云如如来指形，嚼其粗头，令如缕，须揩磨齿表里。”《诸经要集》云：“《十诵律》云：‘佛言：嚼杨枝有五利益：一口不苦，二口不臭，三除风，四除热病，五除痰癊。复有五事利益：一除风，二除热，三别味，四能食，五眼明。’《三千威仪》云：‘用杨枝有五事：一断当如度，二破当如法，三嚼头不得过三分，四梳齿当中三齿，五当汁澡自用。刮舌有五事：一不得过三反，二舌上血出当止，三不得大振手污僧伽梨若足，四弃杨枝莫当人道，五当着屏处。’”《十诵律》云：“佛听啮木三种枝：上、中、下，上者尺二寸，下者六寸，余者是中，是名齿木枝法。擿齿法者，不应用利物擿齿，不应强擿，不应破龂，是名擿齿法。刮舌法者，不应用利物刮，令伤舌，是名刮舌法。”《南海寄归传》云：“每日旦朝须嚼齿木，揩齿刮舌，务令如法。盥漱清净，方行敬礼。若其不然，受礼礼他，悉皆得罪。其齿木者，梵云惮哆家瑟诧。惮多，译之为齿；家瑟诧，即是其木。长十二指，短不减八指，大如小指，一头缓须熟嚼，良久净刷牙关。若也逼近尊人，宜将左手掩口，用罢擘破，屈而刮舌。或可别用铜铁作刮舌之篦，或取竹木薄片，如小指面许，一头纤细，以剔龂牙，屈而刮舌，勿令伤损，亦既用罢，即可俱洗，弃之屏处。凡弃齿木，若口中吐水，及以洟唾，皆须弹指经三，或时謦欬过两。如不尔者，弃便有罪。”又云：“少壮者任取嚼之，耆宿者乃椎头使碎。其木条以苦涩辛辣者为佳，嚼头成絮者为最，粗胡葈根极为精也，即苍耳并截耳入地二寸。坚齿口香，消食去癊，用，半月，口气顿除，牙疼齿惫，三旬即愈。要须熟嚼净揩，令涎癊流出，多水净漱，斯其法也。次后，若能鼻中饮水一抄，此是龙树长年之术，必其鼻中不惯，口饮亦佳，久而用之，便少疾病。”又云：“齿木名作杨枝，西国柳树全稀，译者辄传斯号，佛齿木树实非杨柳。那烂陁寺目自亲观，既不取信于他，闻者亦无劳致惑。检《涅槃经》梵本云：嚼齿木时矣。”《释氏要览》云：“嚼杨枝，《僧祇律》名齿木。嚼一头碎，用剔刷牙齿中滞食。若口有热气及生疮，应嚼杨枝咽汁。《百一羯磨》云：‘嚼杨枝须在屏处，不得显露及往还洁净处。或弃齿木，先以水洗，乃謦欬或弹指警觉，方可弃于屏处。若其异者，得越法罪。’”
        </desc>
    </Doc>
    <Doc>
        <title>痒和子</title>
        <desc>忠曰：“如意言痒和子。”颂云：“既就良工雕琢，何妨出手扶持。抓着衲僧痒处，赏伊一枚荔枝。”</desc>
    </Doc>
    <Doc>
        <title>腰帛</title>
        <desc>
            忠曰：“尊宿迁化孝服者，白带围腰，言腰帛，见〈孝服〉处。或作腰白。”《枯崖漫录》：“岊翁淳禅师语云：‘二月初一，好个消息，桃花煞红，李花煞白，剑池边，杨大伯，笑中打失拦腰白，直至如今寻不得。’喝云：‘有甚交涉！’”《三才图会》、《文公家礼》有腰帛图。
        </desc>
    </Doc>
    <Doc>
        <title>药师号</title>
        <desc>
            云：“如官员入山拈香，鸣钟集众，讽无量寿咒，举药师号。”义堂《日工集》云：“康历二年时住建仁。五月十三日，府君入山，入佛殿，炷香三拜。余送归特榻，乃烧香，归知事班首与官榻对立。行者鸣磬，真珠西堂举唱药师如来，侑艺、正仁二僧和之。维那举大悲咒，余炷香三拜。回向毕，余引君入方丈而点心。”详〈〉。《卧云日件录》云：“普明国师住南禅日，以药师如来声明废绝及五十年，欲复兴立，择山中能音者五十人习之，皆不称国师意。时诚中为书状勤旧，在方丈，国师命之，一唱得其妙，遂与梅靖、梅隐同唱之。”
        </desc>
    </Doc>
    <Doc>
        <title>药石</title>
        <desc>
            曰：“念诵毕，或请就坐药石。”又〈告香〉云：“当晚，方丈请参头、维那、侍者药石。”又〈游方参请〉云：“当晚特为汤，乃至汤罢，起就炉前谢汤，须两展三礼，抽衣就坐药石。”又〈大坐参〉云：“若住持晚参，则不鸣堂前钟。乃至开示毕，众散，归寮药石。若不晚参，则堂司行者进首座前问讯，云：‘堂头和尚今晚放参。’乃至众各出全单，归众寮药石。”旧说曰：“药石，谓晚间之粥，盖隐语也。凡禅林清规所举戒相，止沙弥十戒而已，不举具足戒。故禅僧行事，于此十支无缺漏足矣，可谓简易。然犹不坚持，过午食可耶？抑吃晚粥，为养体疗病，进修道业，故称为药石也。粥咒愿，所谓粥是大良药是也。”《黄檗清规》云：“药石，晚食也。比丘过午不食，故晚食名药石，为疗饑渴病也。”《玄应经音义》云：“攻病曰药石。古人以石为针，今人以铁，皆谓疗病者也。”《春秋左氏传》云：“臧孙曰：‘季孙之爱我，疾疢也；孟孙之恶我，药石也。’”杜预曰：“常志相违戾，犹药石之疗疾。”云：“数上书言得失，辞诚切至，帝赐钟乳一剂，曰：‘而进药石之言，朕以药石相报。’”《居家必用》云：“圆散曰药，针砭曰石。”
        </desc>
    </Doc>
    <Doc>
        <title>药食</title>
        <desc>
            古刊云：“问大众云：‘三乘十二分教成得个什么边事？’有僧云：‘今日大众普请不易。’师云：‘不要将出来。’僧云：‘打鼓吃药食。’”新刊作药石。《云门偃禅师录》云：“师岁夜问僧：‘饼餤是罗汉药食，？’无对。代云：‘今日东风起。’”今本作药石，盖依《事苑》改。《春渚纪闻》云：“龚彦和正言，自贬所归卫城县，寓居一禅林，日持钵随堂供。暇日偶过库司，见僧雏具汤饼，问其故，云：‘具殿院晚间药食。’龚自此不复晚餐云。”《祖庭事苑》辨《云门录》罗汉药食云：“食，当作石，取疗病义，故曰药石。夫攻病曰药，劫病曰石。古以砭石为针也。全元起欲注《素问》，访以砭石。王僧孺答曰：‘古人当以石为针，必不用铁。《说文》有此砭字，许慎云：以石刺病也。《东山经》：高氏之山多针石。郭璞云：可以为砭针。《春秋》：美疢不如恶石。服子慎注云：石，砭石也。季世无复佳石，故以铁代之尔。’又以服石子止饑，如《高僧僧善传》：‘善疾笃将殛，告弟子曰：吾患腹中冷结者，昔在少年，山居服业，粮粒既断，懒往追求，啖小石子用充日夕，因觉为病，死后可破腹看之。果如所言。’愚窃详二意，皆不然也。又《神仙传》或以药煮石而食之，又非先圣之意。今丛林习以为常，未有非之者焉，又况四果真人，讵肯辄违佛制，来享非时之餐？云门欲以诱接学者，而正言似反。后世或资以为口实，岂不误乎？疢音趁，热病也。”忠曰：“窃惟云门示众，不在定盘星。睦庵欲辨药石，强言正言，似反可笑。是他时世，早有晚食耳。但药食当作药石，音近，讹也。虎关和尚曰：‘中华二百年来煮晚粥。’今自虎关寂年，溯算云门寂年，得三百九十八年，故知虎关只言煮粥而已。，云门时已有之。”
        </desc>
    </Doc>
    <Doc>
        <title>揶揄</title>
        <desc>
            忠曰：“揶揄，、邪揄，禅录多为约免义。”云：“时洞山、谷隐皆虚席，众议归昭，太守请择之，昭以手耶揄曰：‘我长行粥饭僧，传佛心宗，非细职也。’”又〈西余端禅师传〉云：“端听僧官宣至此，以手耶揄曰：‘止。’”云：“市人皆大笑，举手邪揄之。”章怀注：《说文》曰：“，手相笑也。歋，音弋支反，，音逾，或音由。”此云邪揄，语轻重不同。《通鑒集览》云：“邪揄，音耶喻。《说文》：‘举手相笑也。’”《正字通》云：“，舞手相弄笑也。”《世说新语补》云：“晋阳秋曰：‘罗友同府人有得郡者，温为席起别。友至尤晚，问之，友答曰：于中路逢一鬼，大见揶揄云：我只见汝送人作郡，何以不见人送汝作郡？’”温者，桓温也。《孤树裒谈》云：“蒋君廷贵应试，经行教坊，群婢夹拥，蒋不一顾。妓揶揄引其裾，蒋绝裾去，亦不怒。”
        </desc>
    </Doc>
    <Doc>
        <title>夜话</title>
        <desc>佛通寺愚中和尚会里道话曰夜话。见〈〉处。</desc>
    </Doc>
    <Doc>
        <title>楪</title>
        <desc>日本禅家称钵支为楪。《云门偃禅师录》云：“师拈一楪果子与一僧，其僧接得便去。”《事始》云：“崔宁女以金盏无储，病其熨指，取楪子承盛之。”详〈托子〉处。</desc>
    </Doc>
    <Doc>
        <title>楪子</title>
        <desc>
            忠曰：“日本禅林，碗具有楪子，与钵支称楪者别。”《敕修清规》云：“库司备碗楪。”见〈碗〉处。《文公家礼》祭器有碗楪子。忠曰：“楪字，《韵书》无器皿训，于《演繁露》初得解。”程大昌《演繁露》云：“《酉阳杂俎》刘录事食鲙数叠。今俗书楪字，误以其可叠，故名为叠也。然牒字，乃叠札为之，则以叠为楪，亦有理也。”忠曰：“楪子浅而底平环足，便于累叠也。”周祈《名义考》云：“今俗言楪，以代笾豆也。楪本无此字，俗书也。”《碧巖录》云：“碗子落地，楪子成七八片。”云：“示众云：‘裂开也在我，捏聚也在我。’时有僧问：‘如何是裂开？’师云：‘三九二十七、菩提涅槃、真如解脱、即心即佛，我且与么道，汝又作么生？’僧云：‘某甲不恁么。’师云：‘盏子落地，楪子成七片。’”《朝野佥载》云：“娄师德。有乡人姓娄者，为屯官，犯赃，师德切责之曰：‘汝辞父娘，求觅官职，不能谨洁，知复柰何？’：‘噇却作个饱死鬼去。’”
        </desc>
    </Doc>
    <Doc>
        <title>一家宴</title>
        <desc>
            入院不请列剎，名为一家宴。宴亦作燕、宴、筵。或不局入院，凡不请他寺，皆一家宴也。《五祖演禅师四面录》云：“结夏无可供养大众，作一家宴管顾诸人。”遂台手云：“啰逻招，啰逻摇，啰逻送，莫怪空疏。”《古林茂和尚永福录》举五祖作一家燕。又〈小参〉云：“开东山家筵。”《南浦明禅师崇福录》举五祖作一家宴。《物初观禅师智门录》云：“山僧未免作一家宴，以当赏劳。”云：“山僧未免将无作有作一家宴，也要大家暖热。”
        </desc>
    </Doc>
    <Doc>
        <title>一问讯</title>
        <desc>
            《竺仙小清规》云：“住持并侍者接入大众时，合掌立而已，是名接入一问讯。”云：“方丈行者请粥罢，方丈献茶。粥罢，参头领众方丈前候住持入了，参头领众进，门外肃立，侍者一问讯，接入香炉前。”又〈四节日巡堂礼〉云：“凡茶汤礼，侍者门外立，俟两班耆旧皆集，但一个问讯，众入。无人人问讯之理，与众寮不同。”
        </desc>
    </Doc>
    <Doc>
        <title>一夏九旬</title>
        <desc>
            忠曰：“从四月十五日至七月十五日，都九十日为一夏。复有禅祖不拘时月，只数九十日为一夏者。”云：“师曰：‘曹山一生行脚到处，只管九十日为一夏。’”云：“死心和尚道：‘山僧行脚三十余年，以九十日为一夏，增一日也不得，减一日也不得，取不得，舍不得，不可得中只么得。’”有以八十日为期者。《中峰和尚杂录》：“冬安居示众云：‘以八十日立为长期，欲诸人屏除心念，蕩涤外缘，断绝妄情，纯一无杂，单单究此事。所云期者，乃相约之义，必期成佛作祖，必期及第心空，必期超越死生，必期续佛慧命。或不与所期相应，便是过此八十日之期，，须做一回倒断。’”觉浪禅师《尊正规》云：“结制之法，一年分为四期，一期是九旬。今定八旬为度，余十日宽其规矩，与学人料理身分上事，或迁移别堂，及暂时告假干辨等。”忠曰：“八十日为期，《圆觉》所谓下期也。”云：“若法末时，具大乘性，欲修行者，即建道场，当立期限。若立，长期百二十日，中期百日，下期八十日，安置净居。”略钞。
        </desc>
    </Doc>
    <Doc>
        <title>一行人</title>
        <desc>
            忠曰：“一列之人也。”《康熙字典》云：“行，《集韵》：‘寒冈切，音杭。’《类篇》：‘列也。’：‘郑伯使卒出豭，行出鸡犬。’注：百人为卒，二十五人为行，行亦卒之行列。”云：“山门管待专使一行人从，至起程日，讲茶汤礼。”又〈〉云：“主丧同丧司一行人巡寮致谢。”《瑯玡代醉编》云：“维志王文恪留守西京日，长水县申请买木钱数百千，王视其状，呼吏作教，下县令追买木一行人，械送府云云。”
        </desc>
    </Doc>
    <Doc>
        <title>一中</title>
        <desc>
            云：“今晨斋退，就云堂点茶一中，特为后堂首座大众。”又〈方丈特为新挂搭茶状〉云：“今晨斋退，就库司点茶一中，特为，伏望众慈同垂降重。”云：“师于咸通十年三月一日剃沐，端然坐逝。大众号恸，移时，师忽开眼云：‘夫出家之人，心不附物，是真修行，劳生息死，于悲何有？’乃令主事辨愚癡斋一中，盖责其恋情也，至八日，方坐逝。”忠曰：“《传灯》作一普。一普者，普及一堂也。”一山曰：“表众人愚癡，不了生死本空之理，故曰愚癡斋。一中，一堂之谓也。”旧说纷纭，解一中，或谓中字平呼。盏有大中小三品，而茶汤用中盏，即如马上盏者，故云一中矣。或谓一座之义。或谓中者，满也。诚斋诗有斋一中语。或谓《梦语集》云：“近入唐人问彼土尊宿，答曰：中与钟音同。钟，盏也。一中即是一盏义。止此”忠谓：“数说皆未是。”忠曰：“一中者，中坐一筵之义也。卧云《梦语集》云：‘常光国师曾讲《传灯录》及〈法眼传〉中，中坐茶筵未起之语。国师曰：中者，如茶汤榜，一中之中也。予谓：盖特为座，必在中央，故谓一中也。止此’瑞溪所解，得中正矣。”已下略举中坐之证。云：“若法眷尊长至，先讲诸山相见礼，送客位，请居中座，住持插香礼拜。讲法眷礼，方丈内坐，当让中位。”又云：“若嗣法、办事、法妷相访，当躬至方丈，住持即令鸣僧堂钟，集众人事，先请住持中坐，行弟子法眷礼。”解者曰：“中位，主人所居，请令居之，示尊敬也。住持让自中位，尊法眷也。”云：“初开堂日，中坐茶筵未起，四众先围绕法座。”云：“寝堂有上中下三座，中座为上。中坐茶筵是也。”忠曰：“可言寝堂有左右中三座，已有上座，复言中座为上，造语拙矣。”《莹山清规》云：“半夏，或法堂或方丈斋，立中座接名德等，此谓中筵斋。或施主接之。”忠曰：“中筵斋仪，见《禅苑清规》，但未辨中义。而今莹山以立中座解中筵，则亦可以证一中也。”俗仪亦以中坐为崇宾。《湖海新闻》云：“海东伯视浙西宪洪起畏曰：‘是我前生父母，若不遇此恩人，安能有今日富贵？’掖宪中坐，把盏周密，问劳浃洽。”又徽宗画题一中字事，虽不涉，且录之。《卧云日件录》云：“在鹿苑寺看宋徽宗画，题曰宣和殿御制一中，未知何义也？”忠曰：“盖惟精惟一，允执厥中〈大禹谟〉之语，用为廋名也。”云：“开宝寺福胜院开启道场，于乾元节日支散袈裟，并设大会斋一中。”云：“就城隍庙建水陆一中。”《中峰杂录》：“示众云：‘前日之晚，首座与维那到庵言结夏在近，请为众道话一中。’”忠曰：“此一中似一座义，然且随俗谈耳，未必求正义。”云：“元嘉初，出都止道场寺，性率素，止一中而已。”忠曰：“此言日中一食也。”
        </desc>
    </Doc>
    <Doc>
        <title/>
        <desc>
            忠曰：“僧家散花器名衣裓，其器小竹笼，以贮花而散之，盖袭大通佛故事也。”云：“大通智胜佛得阿耨菩提，大光普照。尔时，东方五百万亿国土中诸梵天王与宫殿俱，各以衣裓盛诸天华，共诣西方推寻是相，东南方、南方、西南方，乃至下方，亦复如是。”雪窦显禅师诗云：“我恐逃之逃不得，大方无外皆充塞，茫茫扰扰知何极？八面香风惹衣裓。”忠曰：“此用《法华》事。《祖庭事苑》解云：‘裓，古得切，衣前襟也。’”慧琳《法华音义》云：“衣裓，《说文》：宗庙奏戒衣，从衣，戒声。：古来反，戒也。相传从衣戒，孤得反，襟也。今时女人衣前裓是也。〈天衣类〉同，未详字所出也。”《小补韵会》云：“裓，讫得切，衣裾也。梵典有衣裓。”忠曰：“《韵会》之梵典，指《法华》也。所谓衣裓者，诸天聚众华，盛衣裾，以拟散佛上。今人摘果芽亦为之，故范希文斗茶歌云：‘终朝采掇未盈襜，唯求精粹不敢贪。止此’襜，《篇海》音觇，韨也，衣蔽前。”
        </desc>
    </Doc>
    <Doc>
        <title>衣钵</title>
        <desc>
            云：“示疾觉沉重，预请两序勤旧点对封收衣钵、行李，就留方丈，差公谨行仆看守，以俟估唱。”忠曰：“僧钱帛总言衣钵，盖钱财元非僧可蓄者，故婉词言之衣钵耳。”解者曰：“衣钵者，住持三衣一钵也，又谓私财，此侍者司之。”圭峰《盂兰盆经疏》云：“分减衣钵。”元照《新记》云：“今世俗谓僧长物以为衣钵，或恐疏主随俗为言。”云：“当来比丘，多畜衣钵，多有诸物。”忠曰：“经谓畜数种衣，数种钵乎？若复总称僧财帛，则当以此经为二字本据也。”
        </desc>
    </Doc>
    <Doc>
        <title>衣钵簿</title>
        <desc>僧家钱财曰衣钵。见〈钱财类〉。云：“忽索衣钵簿，大书其后，缄付寺之执事者，趣辨后事。”</desc>
    </Doc>
    <Doc>
        <title>衣钵阁</title>
        <desc>
            忠曰：“藏住持衣财之处，此方所谓眠藏也。”衣钵义，见于〈金宝类〉。云：“住持看封，预都寺开封，呈过住持，就状先押字，次书日子，行者使印于日子处。状系都寺收，印子随封押，归衣钵阁，付与衣钵侍者，或亲随行者。”云：“密庵和尚赴灵隐，如侍者掌衣钵阁。”又有阁作合者。云：“印子随即封押，归衣钵合，付与衣钵侍者。”又云：“检旧例下嚫，”又〈法嗣师忌辰〉云：“就衣钵合支羞设钱。”
        </desc>
    </Doc>
    <Doc>
        <title>衣钵侍者</title>
        <desc>
            衣钵侍者掌住持钱帛。忠曰：“住持资具钱帛之有处，谓之衣钵阁。盖蓄资财非僧人本志，故讳露言之，称衣钵矣。而此侍者掌此。”《敕修清规》曰：“衣钵侍者，不立班。先辈多以丛林老成之士为之。盖能纳忠救过，罗致人才，内外庶事通变圆融，庶几上下雍肃。如密庵有如侍者，而得松源世其家；东叟得升首座，而家法益严。今诸方往往任后生晚辈，甚至败德误事，可不慎欤！”
        </desc>
    </Doc>
    <Doc>
        <title>衣阁</title>
        <desc>忠曰：“盖众寮，安众资具处。”《备用清规》、《日用清规》云：“众寮登衣阁，白寮主上名，打板三下，上阁开笼。”</desc>
    </Doc>
    <Doc>
        <title>依止师</title>
        <desc>
            忠曰：“依随住止于诸方名德座下，仰为受学参禅之师者，是名依止师。”又见〈受业师〉处。《五分律》云：“佛言：‘有五种阿阇梨：始度受沙弥戒，是出家阿阇梨；授具足戒时，教威仪法，是名教授阿阇梨；授具足戒时，为作羯磨，是名羯磨阿阇梨；就授经乃至一日诵，是名授经阿阇梨；乃至依止住一宿，是名依止阿阇梨。’”羯磨阿阇梨，《四分律》名受戒阿阇梨。
        </desc>
    </Doc>
    <Doc>
        <title/>
        <desc>
            云：“维那转身炉前，揖住持上香。”旧说曰：“僧家言揖者，即问讯是也。若叉手着胸，是在家所谓揖也。”忠曰：“如揖班、揖坐、揖香、揖汤茶，皆问讯名揖也。但祖忌真前之揖汤、揖茶，及触礼之后相揖，正是叉手低头，故僧家亦非无此法。”《智度论》云：“有下、中、上礼，下者揖，中者跪，上者稽首。”详〈礼拜〉处。《释氏要览》云：“揖，即《周礼》第九肃拜也，又是内法下品礼也。《书》云：‘揖如磬折，若仰首直身，叉手不谨，即慢甚也。’故孔子曰：‘为礼不敬，吾何以观之？’”〈日用轨范〉云：“闻遍食椎，看上下肩，以面相朝揖食，不得正面以手摇曳两边。”《经国大典注解》云：“揖，下官于上官，隔等则举手齐眼下致敬，差等则举手齐口下致敬。上官于下官，隔等则无答，差等则举手齐心答礼，相等者各举手齐心下致敬。”《居家必用》载王虚中训蒙法云：“凡揖人时，则稍阔其足，其立则稳。揖时须是曲其身，以眼看自己鞋头，威仪方美观。揖时亦须直其膝，不得曲了，当低其头，使手至膝畔，又不入膝内，则手随时起而叉于胸前。揖时须全出手，不得只出一指，谓之鲜礼。揖尊位则手过膝下，亦以手随身起，叉手于胸前也。”《困学纪闻》云：“郑司农注，肃拜但俯下手，今时揖是也。项氏云：‘古之拜，如今之揖，折腰而已。介胄之士不拜，故以肃为礼，以其不可折腰也。其仪特敛手向身，微作曲势，此正今时妇人揖礼也。汉时妇人之拜，不过如此。’”周祈《名义考》云：“手与胸平为揖。诗诂：‘推手曰揖，引手曰厌。’推手，手与胸离也，厌则着手于胸。”《正字通》云：“揖，手着胸也。《六书故》：‘拱手上下左右之以相礼也。’：‘诏王仪南乡见诸侯，土揖庶姓，时揖异姓，天揖同姓。’注：郑氏曰：‘土揖，推手小下之也。时揖，平推手也。天揖，推手小举之也。’”《小补韵会》云：“《仪礼》注：推手曰揖，引手曰厌。今详上手当曰厌，谓手厌于胸。引手当曰揖，揖而左，揖而右。”又见〈顿首〉处。程大昌《演繁露》云：“：‘晋谋伐郭，荀息进，献公揖而进之。’注：以手通指曰揖。”云：“武王乃揖诸侯。”《湖海新闻》云：“宋徽宗宣和元年，降手诏曰：‘寺院改为宫观，自今设礼，合掌、和南、不审，并改作擎拳稽首。’”长揖附云：“郦生不拜，长揖曰：‘足下必欲诛无道秦，不宜踞见长者。’”注：师古曰：“长揖者，手自上而极下。”
        </desc>
    </Doc>
    <Doc>
        <title>揖班上香</title>
        <desc>即出班上香也。云：“维那揖班上香。”</desc>
    </Doc>
    <Doc>
        <title>揖茶</title>
        <desc>见〈揖香〉及〈揖大众茶〉处。揖而劝茶也。旧说曰：“如巡揖茶时，理应俟揖毕而吃茶，然巡揖经时稍久，若俟毕，恐冷，故各少报左右，先吃了。及巡揖人归堂中立问讯，但当举空盏而应之也。”</desc>
    </Doc>
    <Doc>
        <title>揖大众茶</title>
        <desc>云：“行者行茶汤，瓶出，侍者直至特为人前问讯，此名揖茶。又从龛后出上间，圣僧前大展三拜，外入中立，此名揖大众茶。行者收茶盏。”</desc>
    </Doc>
    <Doc>
        <title>揖大众香</title>
        <desc>云：“众坐定，侍者小问讯，进炉前烧香，次上下间堂前烧香，安香合毕，直至特为人前问讯，此名揖香。又从龛后转至上间巡堂内外，又炉前中立问讯，此名揖大众香。”</desc>
    </Doc>
    <Doc>
        <title>揖大众坐</title>
        <desc>见〈送入席〉处。</desc>
    </Doc>
    <Doc>
        <title>揖汤</title>
        <desc>忠曰：“汤礼则有揖汤，当準揖茶而知之。揖而劝之，即劝汤也。揖汤，《备用》作劝汤。”</desc>
    </Doc>
    <Doc>
        <title>揖香</title>
        <desc>
            云：“新挂搭人列众寮前右边立，候众下堂，茶头即鸣寮前板。众至，揖迎归位立定，点茶人列一行问讯、揖坐。坐毕，分进中炉上下间炉前烧香，人多不过九人，则三三进前，退步转身须相照顾详缓，列一行问讯，仍分进炉前问讯，退仍一行列问讯而立，谓之揖香。鸣寮内小板二下，行茶遍，仍如前进前问讯，复退作一行问讯，谓之揖茶。”又见〈揖坐〉处。旧说曰：“如巡揖香时，先炷香了，次巡堂揖，如前揖坐法。”
        </desc>
    </Doc>
    <Doc>
        <title>揖坐</title>
        <desc>
            忠曰：“立为敬，坐为懈。今请坐者，欲弛勤就安。故《智度论》云：‘若得道诸阿罗汉，如舍利弗、目连、须菩提等，所作已办，是故听坐。余虽得三道，亦不听坐，大事未办，结贼未破，故譬如王臣大有功勛故得坐。’”云：“知事揖住持入堂，归位揖坐，烧香一炷，住持前揖香，从圣僧后转归中问讯立。行茶遍，瓶出，往住持前揖茶。”又见〈送入席〉处。
        </desc>
    </Doc>
    <Doc>
        <title>移龛</title>
        <desc>云：“入龛三日，掩龛铺设法堂上间，乃至中间法座上挂真，乃至下间置龛，用麻布帏幙，前列几案炉瓶，素花、香烛不绝，二时上茶汤粥饭，供养讽经仍备挑灯铙钹花幡，鸣僧堂钟集众，请移龛佛事。”
        </desc>
    </Doc>
    <Doc>
        <title>遗书</title>
        <desc>云：“有官员、檀越、诸山、法眷遗书，即当遣送。”遗书、邻封、法眷、可漏：</desc>
    </Doc>
    <Doc>
        <title>遗物</title>
        <desc>忠曰：“亡人遗嘱以平居所蓄器具、书画等赠与亲旧法眷，此言遗物。”《校定清规》云：“通呈遗书及送遗物。”</desc>
    </Doc>
    <Doc>
        <title>遗嘱书</title>
        <desc>云：某寺住持</desc>
    </Doc>
    <Doc>
        <title>椸架</title>
        <desc>
            《毗奈耶杂事》云：“缘在室罗伐城，苾刍随处而安，衣服便多垢腻，被虫蚁穿。佛言：‘不应随处而置衣服，当作衣架。’苾刍即便穿壁安衣，令壁损坏。佛言：‘不得穿壁，初造寺时，应出木坎，上置衣竿。’时诸苾刍房内置竿，檐前不作。佛言：‘檐前亦作，勿令阙事。’”《正字通》云：“椸，音移，衣架。〈曲礼〉：‘男女不同椸架。’又《方言》：‘榻前几，赵魏间谓之椸。’凡直植曰椸，横架曰桁。”《禅门规式》云：“僧堂设长连床，施椸架，挂搭道具。”详〈〉处。
        </desc>
    </Doc>
    <Doc>
        <title>倚版</title>
        <desc>
            《释氏要览》云：“倚版，今呼禅版。《毗柰耶摄颂》曰：‘倚版为除劳，僧私皆许畜。’僧即众，私即己。”忠曰：“倚版，坐绳床时倚之，所以安背也。余曾获之于古寺，其制斫版厚三分余，长一尺八寸，横三寸九分，上下穿小窍，用时以纽缚定床之横绳，而其斜之急不急，随意而已。”详〈禅版〉处。
        </desc>
    </Doc>
    <Doc>
        <title>椅子</title>
        <desc>
            云：“铺设挂罳椅子。”见〈挂罳〉处。《瑯邪代醉编》云：“古未有椅。”详〈绳床〉处。《正字通》云：“椅，音倚，借高坐具，后有倚者，今俗呼椅子。”《品字笺》云：“桌椅：桌，几之高者；椅，人所倚坐者。此后世之借用，非古音义。”椅子又作倚子。云：“玄沙尝问曰：‘三界唯心，汝作么生会？’师指倚子曰：‘和尚唤这个作什么？’玄沙曰：‘倚子。’曰：‘和尚不会三界唯心。’玄沙曰：‘我唤这个作竹木，汝唤作什么？’曰：‘桂琛亦唤作竹木。’玄沙曰：‘尽大地觅一个会佛法底人不可得。’”
        </desc>
    </Doc>
    <Doc>
        <title>义成殿额</title>
        <desc>花亭或揭义成殿额。云：“花堂额义成殿也。”《翻译名义集》云：“《西域记》云：‘萨婆曷剌他悉陁，唐言一切义成，旧云悉陁，讹也。’此乃世尊小字耳。”</desc>
    </Doc>
    <Doc>
        <title>瘗钱</title>
        <desc>《唐书》云：“汉以来，葬丧皆有瘗钱。”详〈纸钱〉处。《大慧普说》云：“汉魏已前多埋钱，冥冥之中亦能享受。”详〈纸钱〉处。忠曰：“日本俗送亡，柩内着铜钱六纹，名六道钱，即瘗钱义也。”</desc>
    </Doc>
    <Doc>
        <title>因事上堂</title>
        <desc>
            忠曰：“虽其事不定，多是有毁逆违难，因此说法不露言其事，故称因事也。”云：“‘天之有云也，可以蔽日月，降甘雨；地之有水也，可以济舟楫，润焦枯；人之有心，可以兴祸福，制刚柔。三才既明，理归一揆。所以然者，何也？’卓拄杖，‘大鹏展翅盖十洲，篱边燕雀空啾啾。’”《祖庭事苑》云：“丛林或说因事，往往妄议当日猥琐世谛杂事，岂其然也？夫宗师唱道，无不因此事而有语言偈颂以接引学者，岂存诚于世谛者哉？若宗师因世谛彼非此是，以出示人天，又何足为后世法耶？至如初洞山因事颂曰：‘五台山上云蒸饭，佛殿前头狗尿天，，三个猢狲夜簸钱。’又慈明因事颂：‘时来开钵展巾单，饭了收盂困即眠，石人抚掌呵呵笑，木女弹筝你自筝。’又韶九峰因事颂：‘收得便除四足，两耳却挂金镮，好是月明深夜，一声清透松关。’此皆因事而作，岂留情于是非动静之间者哉？”忠曰：“睦庵以因事强为因此事，不因世谛。若然，则宗师语言、上堂偈颂，无不因此事，则都可名因事上堂偈颂矣，特标因事何为？凡佛祖出乎五浊恶世垂化，动则遇魔难，宗师即托魔难开示道法，此云因事上堂，因事偈颂而已，何复彼非此是耶？”
        </desc>
    </Doc>
    <Doc>
        <title>阴钱</title>
        <desc>纸钱又名阴钱。《群谈采余》云：“王勃过长庐，为神焚阴钱十万。”</desc>
    </Doc>
    <Doc>
        <title>寅旦</title>
        <desc>
            〈日用轨范〉偈云：“从朝寅旦直至暮，一切众生自回互。”旧说曰：“凡报时钟及某时正中而击之，或以击钟时为初入某时者，谬矣。譬如击丑时钟而经半时，为寅时之初；又击寅时钟而经半时，为寅时之终，即是卯时之初也，每每如此。”《传灯录》载〈宝志和尚十二时颂〉，其十二时者：曰平旦寅，曰日出卯，曰食时辰，曰禺中巳，曰日南午，曰日昳未，曰晡时申，曰日入酉，曰黄昏戌，曰人定亥，曰夜半子，曰鸡鸣丑也。
        </desc>
    </Doc>
    <Doc>
        <title>淫汤</title>
        <desc>
            旧说曰：“或谓淫汤饮之则能折薄淫心，故名，此义非也。淫当作饮，僧堂鸣开钵槌时，唱饮汤而行之。”忠曰：“《续字汇》云：‘淫，王粲七哀诗：何为久滞淫？：留也。止此’盖米粉点汤，混浊滞留，故言淫汤，即米汤也。”旧说曰：“洞山价禅师，辞母出家，母爱惜，遣书不许。既而随其志，告曰：‘汝须如目连救母。’后其母忆价不已，躬往寻求四方，遂毙于道路。洞山适知之，为收遗骸荼毗。母囊中，蓄米粒少许，山欲行大众结良缘，则米少而不及，便投之釜中，以汤普进大众，此淫汤之始也。”《林间录》云：“丛林相传：‘洞山悟本禅师见母行乞，佯为不识，母竟死于路旁。往视之，有米数合，为投大众粥锅中，以荐冥福。’悟本独庵寒溪百结最有年，至住新丰已六十余；自巖头、雪峰、钦山三人相寻而至，于是积众几千人，则母盖不翅八十岁矣。借使闻其子显着，自东吴孤行来，不亦难乎？此直不情者记之以自藏，安知诬毁先德为罪逆，必有任其咎者，不可不慎也。”忠曰：“依寂音之议，则淫汤为洞山事缘，妄矣。”
        </desc>
    </Doc>
    <Doc>
        <title>引标</title>
        <desc>
            云：三师七证，共十条。第一引票上某下某某宗师为得戒大和尚。第二引票上某下某某宗师为羯磨阿阇梨。第三引票上某下某某宗师为教授阿阇黎。第四引票上某下某某宗师为尊证阿阇黎。至第十引票俱仿此。票用红纸，长二尺余，阔五寸。忠曰：“票，标俗省。上某下某者，檗山僧称隐元，言上隐下元老和尚之类也。”
        </desc>
    </Doc>
    <Doc>
        <title>引请阇梨</title>
        <desc>
            忠曰：“得度沙弥未谙进退，故此阇梨引导之，指挥行礼，而请戒师受戒焉。”云：“引请阇梨至戒师前，大展三拜。乃至引请收坐具起，鸣手磬，引剃头人入堂，圣僧前三拜，次戒师前三拜了，就跪云云。乃至引请秉炉，教沙弥云：‘请师言句，汝合自陈，汝若不能，随我声道，凡称某甲处，当称自己名。’”详如彼。云：“先请和尚应具仪教云：‘大德！一心念我某甲，请大德为和尚云云。’”《资持记》云：“教云者，準须旁人教示，今时所谓引请人也。”
        </desc>
    </Doc>
    <Doc>
        <title>引磬</title>
        <desc>
            忠曰：“大清禅剎，小磬如桃大，底有窍，贯绪连缚小竹枝为柄，以小铁桴击之，名为引磬。盖因导引众故名。”忠义《水浒传》云：“宋江参五台山智真长老，鸣钟击鼓，合寺众僧都披袈裟坐具到于法堂中坐下，宋江、鲁智深并众头领立于两边，引磬响处，两碗红纱灯笼引长老上升法座。”忠曰：“罗贯中作此传，是时有引磬目。”云：“引请收坐具起，鸣手磬，引剃头人入堂。”又〈亡僧〉云：“斋粥，殿堂讽经罢及放参罢，堂司行者即鸣手磬前引，首座领众至龛前，住持烧香毕，维那举大悲咒。”忠曰：“《敕修清规》云：‘小手磬，行者常随身。’见〈手磬〉处。其制似极小。已言鸣手磬前引，则即是可引磬矣。”
        </desc>
    </Doc>
    <Doc>
        <title>引座</title>
        <desc>
            忠曰：“引座者，导引他升座也。若突然敷演，则众可惊疑，故住持先表白，故语尾必有恐人无凭等语。”旧说曰：“引座有二：一、他寺尊宿来访时，首座劝请说法，住持为之先引座，以申尊宿当为众阐扬之意；二、他剎虚席，请本寺西堂或首座等迁补，即专使先请本寺住持引座，次受请新命升座。”云：“若尊宿相访，特为上堂，或引座举扬。”又〈迎待尊宿〉云：“如大尊宿，则首座、众头首稟住持，劝请为众开示法要。住持先到客位陈意，若允，首座具状，两序大众同诣客位插香拜请，次请住持引座。乃至住持先引座，与常上堂同。”右为尊宿引座者。云：“住持出升座，与五参礼同。令请客侍者请新命趺坐，褒美新命为法而出，劝请举扬，慰众渴仰。举话有无不拘。松源为掩室引座，笑庵为松源引座，皆不举话。石桥为简堂引座，息庵为复庵引座，皆举话。”云：“宝公宝山之宝，非青黄赤白等色，亦非大小方圆等相，三贤莫辨，十圣那知？是故公亦秘惜，若非其人，未易分付。今日石溪不涉安排计较，突然在前，无心而得。既得之已，亦不以为奇特，眩曜于人。是则故是，争柰我此千百衲子虚心久矣，皆欲一见，是以鸣鼓集众，殷勤虔请，愿升此座，于香烟起处放此宝光，令我一众因此宝光获见此宝，同得受用，尽未来际，永无退失。然虽恁么，更有一事不得不疑，或有个没意智汉，不识好恶，犯众出来道：蒋山！蒋山！不得将常住物作自己人情。吾侄却须自作支遣，莫教累及老叔。恐人无凭，先此奉白。”右为受请新命引座者。
        </desc>
    </Doc>
    <Doc>
        <title/>
        <desc>
            《毗奈耶杂事》云：“时有贼来，盗僧库藏并及私物。为无记验，苾刍不知何时失物。佛言：‘苾刍可畜其印，应用五种物为印，所谓鍮石、赤铜、白铜、牙、角。’佛言：‘凡印有二种：一是大众，二是私物。若大众印，可刻转法轮像，两边安鹿伏跪而住，其下应书元本造寺施主名字。若私印者，刻作骨锁像，或作髑髅形，欲令见时生猒离故。’”《辍耕录》云：“郑氏注云：‘玺节者，今之印章也。’按许慎《说文》云：‘印，执政所持信也。’徐锴曰：‘从爪，手以持信也。’卫宏曰：秦以前，民皆以金玉为印，龙虎钮，惟其所好。然则秦以来，天子独以印称玺。独又以王，群臣莫敢用也。七雄之时，臣下玺，始称曰印。汉制诸侯王金玺，玺之言信也。古者印玺通名。《汉旧仪》云：诸侯王黄金玺，橐佗钮，又曰玺，谓刻曰某王之玺；列侯黄金印，龟钮，文曰某侯之章；丞相、太尉与三公、前后左右将军，黄金印，龟钮，文曰章；中二千石，银印；龟钮，文曰章；千石、六百石、四百石，至二百石以上，皆铜印，鼻钮，文曰印。建武元年诏：诸侯王金印綟绶；公侯金印紫绶；中二千石以上，银印青绶；千石至四百石以下，铜印黑绶及黄绶。陈制金章，或龟钮、貔钮、兽钮、豹钮；银章，或龟钮、熊钮、罴钮、羔钮、鹿钮；银印，或圭钮、兔钮；铜印率环钮。“吾衍云：汉有摹印篆，其法只是方正。篆法与隶相通，后人不识古印，妄意盘屈，且以为法，大可笑也。多见古家藏得汉印，字皆方正，近乎隶书，此即摹印篆也。《玉球啸堂集古录》所载古印，正与相合。凡屈曲盘回，唐篆始如此。今碑刻有鲁公官诰尚书省印，可考其说。“汉晋印章，皆用白文，大不过寸许。朝爵印文皆铸，盖择日封拜，可缓者也。军中印文多凿，盖急于行令，不可缓者也。古无押字，以印章为官职信令，故如此耳。唐用朱文，古法渐废。至宋南渡，绝无知此者，故后宋印文皆大缪。白文印，皆用汉篆，平正方直，字不可圆，纵有斜笔，亦当取巧写过。三字印，右一边一字，左一边两字者，以两字处与一字处相等，不可两字中断，又不可十分相接。四字印，若前二字交界有空，后二字无空，须当空一画别之。字有有脚无脚，故言及此。不然，一边见分，一边不分，非法度也。轩斋等印，古无此式，唯唐相李泌有专居堂白文玉印，或可照例，终是白文，非古法，不若只从朱文。朱文印，或用杂体篆，不可太怪，择其近人情，免费辞说。白文印，用崔子玉写张平子碑上字及汉器上并碑盖印章等字，最为第一。“凡姓名表字，古有法式，不可用杂篆及朱文。白文印，必逼于边，不可有空，空便不古。朱文印，不可逼边，须当以字中空白得中处为相去，庶免印出，与边相倚，无意思耳。字宜细，四旁有出，笔皆带边。边须细于字，边若一体，印出时四边虚纸皆昂起，未免边肥于字也。非见印多，不能晓此。黏边朱文，建业文房之法，多有人依款识字式作印，此大不可。盖汉时印法，不曾如此，三代时，却又无印，学者慎此。《周礼》虽有玺节，及职金掌其媺恶，揭而玺之之说。注曰：印，其实手执之印也。正面刻字，如秦氏玺而不可印，印则字皆反矣。古人以之表信，不问字反，淳朴如此。若战国时，苏秦六印，制度未闻。曰：鲁君召子贡，授以大将军印。刘安寓言，而先辞耳。道号，唐人虽有，不曾有印，故不可以道号作印用也。“三字屋扁，唐印有法。凡印文中，有一二字忽有自然空缺，不可映带者，听其自空，古印多如此。凡印，仆有古人印式二册，一为官印，一为私印，具列所以，实为甚详，不若《啸堂集古录》所载，只具音释也。凡名印不可妄写，或姓名相合，或加印章等字，或兼用印章字，曰姓某印章，不若只用印字，最为正也。二名者，可回文写姓下，着印字在右，二名在左是也。单名者，曰姓某之印，却不可回文写。名印内不得着氏字，表德可加氏字，宜审之。表字印，只用二字，此为正式。近人或并姓氏于其上，曰某氏某，若作姓某父，古虽有此称，系他人美己，却不可入印。人多好古，不论其原，不为俗乱可也。汉人三字印，非复姓及无印字者，皆非名印，盖字印不当用印字以乱名。汉张安，字幼君，有印曰张幼君；右一字左二字。唐吕温，字化光，有印曰吕化光。此亦三字表德式。“诸印下有空处，悬之最佳，不可妄意伸开，或加屈曲，务欲填满。若写得有道理，自然不觉空也。字多无空，不必问此。李阳冰曰：‘摹印之法有四：功侔造化，冥受鬼神，谓之神笔；画之外，得微妙法，谓之奇艺；精于一规矩方圆，谓之工；繁简相参，布置不紊，谓之巧。’赵彦卫云：‘古印文作白文，盖用以印泥，紫泥封诏是也，今之米印及仓敖印近之矣。’自有纸始，用朱字，间有为白字者。《通典》云：北齐有木印，长一尺，广二寸五分，背上为鼻钮，长九寸，厚一寸，广七分，腹下隐起篆文，曰督摄万几，惟以印籍缝。今龊合缝条印，盖原于此。秦有八体书，三曰刻符，即古所谓缪篆，五曰摹印。萧子良以刻符、摹印合为一体。徐锴谓符者，竹而中刻之，字形半分，理应别为一体。摹印屈曲填密，则秦玺文也，子良误合之。《宣和谱》四卷、杨克一《图书谱》一卷、又名《集古印格》。王厚之《复斋印谱》、颜叔夏《古印谱》二卷、姜夔《集古印谱》一卷、吾衍《古印文》二卷、赵孟俯《印史》二卷。”《正字通》云：“《汉官仪》：‘吏秩比二千石以上，银印，龟纽，其文曰章，刻曰某官之章；二百石以上，铜印，鼻纽，其文曰印，刻曰某官之印。今士大夫私用姓名，图记曰某章某印。’”又云：“刻之印章，则阳文曰朱文，阴文曰白文，盖古今金石同一例也。”《客窗随笔》云：“古人印章，元自圆整，有残缺处，乃沙土久蚀而然。今人乃以新制者，故击碎而模糊之，以为古，大非也。且以施于泛印犹可，若自己姓字，必残缺磨灭，而使之古，何为者哉？”忠曰：“赵世显是论最确矣。印名人见存，而其印却为古物之状，违理之甚。”明僧独立《印章说》云：“印章之作，由国玺符篆而别，士民得用，自汉而兴，但纪姓名，无引首、别号、表字，悉用铜铸。在公者，用龟钮，曰之印。大夫者，称之章。私记者，用瓦钮，曰私印，不刻朱文，概用小篆白文，今称汉白文焉。宋始兴斋居、别号、字氏。至我明国人争尚閑文诗句，遂分籀文、小篆、缪篆、署书、方朱、圆朱、玉箸、切玉，急就之体，井井不紊，取诸金玉冻石，以饰珍玩。“成弘之际，由用犀象刻印，今鄙弃之。万历初，有何雪渔文三桥者，益新秦汉篆法，曰铸体、曰凿体、曰半铸半凿体、曰飞走流动体，中锋正笔，铁画银钩，举说文，应正用，其道始光。从元吾衍子说，以详其制。予居关门，竺印师以青田印石索予篆字，柰何笔尖绵藐，画不从心，脱稿于石。在铁笔者，绳之正之。“予昔曾与陈文叔、郑正叔、梁千秋、丁秋屏诸名公，校酬精核，是得金石心传，不与刊梨镌枣同工而语。但予情厌操刀，不及其好，是尔捐弃。今日本但曰刻印，不知配字合道，奏刀有诀，玄玄至理，岂是卤莽灭裂可为？是特纪此数言，以付雕虫者作明眼。壬寅姤月廿有四日，天间野衲独立氏识。”真本在龙华。
        </desc>
    </Doc>
    <Doc>
        <title>印纸</title>
        <desc>
            忠曰：“禅林以小片纸，朱印其寺号，谓之印纸。，先俵散印纸，。。”朝廷亦有印纸目。云：“太宗励精图治云云。诸州掾曹及县令簿尉，皆户部南曹给印纸历子，俾州郡长吏书其绩州愆过，秩满送有司。”又〈〉云：“以役之轻重，均其劳逸，给印纸，书其功过，展减磨勘岁月。”
        </desc>
    </Doc>
    <Doc>
        <title>应量器</title>
        <desc>
            钵多罗，翻应器，详〈钵〉处。、《资持记》云：“準下加法云：应量受，则是应量之器，对法为名。”又云：“言应量者，明合法也。体色少滥，品量多乖，故特标之。”忠曰：“应义三：一对法，如此引。二对人，〈钵〉处引《章服仪》。三对食。”《资持记》云：“或处说云量腹而食，故云应器，即对食为名。”
        </desc>
    </Doc>
    <Doc>
        <title>缨络粥</title>
        <desc>
            云：“春垦半亩畦，秋收一担粟，每挑野菜根，和作缨络粥。”忠曰：“〈粥糜品〉不载缨珞粥，盖糁野菜，加米造，菜牵连如缨络也。”梅山历然禅师普说云：“见只对次的，即浩浩作得主的；作得主的，即吃璎珞粥的。”
        </desc>
    </Doc>
    <Doc>
        <title>用水处</title>
        <desc>忠曰：“屙屎已，正洗净之处。”见〈起止处〉处。</desc>
    </Doc>
    <Doc>
        <title>油糍</title>
        <desc>
            竺仙和尚出油糍之法。《白云端禅师禅录》慧超问佛颂云：“一文大光钱，买得个油糍，吃向肚里了，当下便不饑。”忠曰：“《碧巖录》载之，作油糍，而韵书不收糍字。”《正字通》云：“糍，才时切，音慈。《说文》：‘稻饼也。’：‘羞笾之实，糗饵、粉糍。’《注》：皆粉稻、黍、米为之。饵言糗，糍言粉，互足其义也。合烝曰饵，饼之曰糍。《疏》云：‘今糍糕之名，出于此。’”
        </desc>
    </Doc>
    <Doc>
        <title>油单</title>
        <desc>
            云：“顶包装包之法，用青布袱二条，先以一条收拾衣被之属，仍用油单裹于外；复用一条重包于外，四角结定，用小锁锁之。”忠曰：“日本云水僧称袱子为油单，其实油单以桐油涂纸造之，如油衣之材，以防雨露浸犯。盖油单包袱子，故呼袱子为油单耳。”
        </desc>
    </Doc>
    <Doc>
        <title>游山</title>
        <desc>
            忠曰：“己事了毕人，不要参问，玩览胜概也。”云：“如游山到处，将及门，下包捧入旦过安歇处，解包取鞋袜，濯足更衣，搭袈裟，与知客相看。”云：“师问僧：‘为佛法来？游山来？’云：‘清平世界，说甚么佛法！’师云：‘好个无事底禅客。’云：‘早是多事也。’师云：‘上座去年在此过夏了？’云：‘不曾。’师云：‘恁么则先来不相识。下去！’”《禅林类聚》云：“茱萸禅师问僧：‘阇梨为复游山玩水？为复问道参禅？’僧云：‘和尚试道看。’师云：‘雕蚶镂蛤，，劳君远至。’云：‘浑身是铁，犹被一桡。’师云：‘降军不斩。’”已下略录与上义异者。云：“师问僧：‘近离甚处？’云：‘庐山。’师云：‘曾到五老峰么？’云：‘不曾到。’师云：‘阇梨不曾游山。’”又云：“一日，有一异僧乘空而来，作礼而立，师问：‘近离甚处？’云：‘早晨离西天。’师云：‘何太迟生？’云：‘游山玩水。’师云：‘神通妙用即不无尊者，佛法须是老僧始得。’云：‘特来东土礼文殊，却遇小释迦。’遂出西天贝多叶与师，作礼腾空而去。”又〈长沙岑禅师章〉云：“师游山归，至门首，首座问：‘和尚甚处去来？’师云：‘游山来。’云：‘到甚么处来？’师云：‘始随芳草去，又逐落花回。’云：‘大似春意。’师云：‘也胜秋露滴芙渠。’”〈日用轨范〉云：“衩袒登溷，草履游山，莫践法堂，回互耆旧。”
        </desc>
    </Doc>
    <Doc>
        <title>右具如前</title>
        <desc>
            凡开具，尾书此四字为结语。云：“今具经文品目于后。经名云云。右具如前。”详〈〉处。又见此〈单帐〉处。或曰右具在前。云：“圆悟老人还乡，昭觉产薄，亦有广文饭不足之态。发一先驰，葛藤如许。寻常教人，信口道，则右具在前。若信脚行，则未敢相许。”
        </desc>
    </Doc>
    <Doc>
        <title>右绕</title>
        <desc>
            云：“绕藏行道。”见〈行道〉处。忠曰：“绕者，须右绕也。”《四分律》云：“客比丘于塔边左行过，护塔神瞋。佛言：‘不应左行过，应右绕塔而过。’”《萨婆多毗尼毗婆沙》云：“右绕者，顺佛法故，所以右绕。又密迹力士，若有左绕者，即以金刚杵碎之。又佛世世已来，常顺三宝、父母、师长，一切教诫无违无逆，令得果报无有逆者。又佛身净，众生于中各见所事，或天或神莫不见者，是以畏敬右绕而去。”《大毗婆沙论》九十八云：“不吉祥故，说名为左。如有于佛贤圣制多及天灵庙不右绕者，以不吉祥，故名为左。”《万善同归集》云：“《绕塔功德经》云：‘勇猛勤精进，坚固不可坏，所作速成就，斯由右绕塔。得妙紫金色，相好庄严身，现作天人师，斯由右绕塔。’”净源法师《楞严道场修证仪》云：“夫右绕者，顺向殷重，瞻望不足也。如是三匝，乃至百匝，亦无定数。”云：“《大论》：‘如法供养，必应右绕。’”《资持记》：“诸经论皆令右绕，古今诤论，纷纭不息，都缘不晓绕佛、绕坛两仪自别。且直据祖教，略明大途，余广如别。初明绕佛者，《归敬仪》云：‘右绕者，面西北转，如像面南，行者面北举步，回身，面西而去，从北而回。右肩袒侍，向佛而恭。此示正仪。比见有僧非于此法，便东回北转，此为右绕。出错见也。西竺梵僧阗聚京邑，经行旋绕，目阅其蹤，并乃西回而为右绕，以顺天道，如日月焉。’此引亲见之事，证成上义。“次明绕坛者，《感通传》：‘天人述西竺戒坛云：众僧登坛受戒说戒事讫，东回左绕南出而返。’《戒坛经》：‘祖师对真懿云：律师勿见东回左绕，以为非法耶？此乃天常之大理也。’《感通传》云：‘天常乃左，人常乃右。’祖训明显，人妄穿凿，或曲引俗书，如执《天文志》、李长者之说是也。或妄凭世事。如执牛踏稻、蜘蛛结网之类。且绕佛者，本乎致敬；绕坛者，便乎行事。致敬则必须右绕，表执侍之恭勤；行事则必须左绕，使上下而伦序。如入食堂及说恣时入堂之式。必依此判，宁复疑乎？若尔，《坛经》云东回北转，绕佛一匝者，答此本登坛为行受法，因旋佛后，故云绕佛，岂同殿塔特申卑敬耶？古记引秀州灵光舍利左绕为证，予亲瞻礼，但睹金铎动摇，岂见舍利左右？此亦欺罔之甚。”忠按：禅林巡堂者左绕，而準绕坛仪；寻常行道者右绕，而準绕佛仪。《资持记》云：“行事则必须左绕。注云：如入食堂。止此”禅规巡堂左绕，正合律文。又《资持》云：“有僧东回北转，此为右绕。止此”余按：此亦非无据。天文家曰：“天左旋，日月五星逆右旋。止此”此以东回为右旋。然天文家说左右，反常途。盖人仰面于北斗，而以人左右为天左右乎？记曰西回为右绕，如日月者，且约现见耳矣。
        </desc>
    </Doc>
    <Doc>
        <title>右语</title>
        <desc>
            忠曰：“道场疏，首叙某州某寺某甲值某事讽某经等毕，次正有四六疏语，故疏语首必蒙‘右伏以’三字，是以疏语称右语也。右者，指已前事缘讽诵等，伏以已下，详述其志趣、祷愿等事也。”云：“维那宣疏至右语，住持跪炉。”忠曰：“住持跪炉，必在右伏以时。《东渐》言右语跪炉，则以‘右伏以’为右语，正同余所解也。”云：“按右语者，宋时词臣进呈文字之词也。谓之右语者，所进文字列于左方，而先之以此词实居其右，故因而名之。盖变进书表文之体，而别其称耳。然考之诸集，唯欧阳修、王安石等有进功德疏右语，岂其特用于此等文字，而他皆不用欤？词皆俪语，而短简特甚。”忠曰：“徐氏言所进文字在左，此词居右，故名右语者，失矣。余谓功德疏先列数般功德品目在右方，而次之以述其志趣之疏语在左方，而此疏语之首必加‘右伏以’三字，故以骈俪疏文，名为右语耳，非为此词在右矣。徐氏见诸家文集唯载‘右伏以’已下俪语，未见功德疏全文，故谬以谓疏前词在疏语右，故名右语。然则不名于本疏为右语，而却以前序为右语也。夫一篇文字题，不题本体，却题前序，岂有此理耶？”忠按：山门、同门等疏，凡有‘右伏以’者，皆当称右语。然古来右语名，唯于道场疏，不可称于余疏矣。旧说曰：“祈祷等疏语，名右语，书记制之，其文四六也。凡右方为尊，故右语犹言尊语也，非疏文在右方之义。”忠曰：“此亦一重臆解，固不足取也。”《欧阳文忠公集》云：太祖皇帝忌辰道场功德疏右语。九月八日。右伏以当天开运，聿隆创始之功；继统承休，方罄奉先之孝。爰戒彻音之日，用资作善之祥，严法会于金园，启灵文于具叶，伏愿超登妙果，高证真乘，瞻不动以常存，祐无疆而永固，下均氓庶，咸获乂宁。云：上清大洞宝箓弟子五雷三司判官知北极驱邪院事臣白某右某言：伏以紫鸾啸月，青皇垂羽葆于枢宫；白鹤呼云，赤帝降霓旌于玑舍。已下文繁故略。
        </desc>
    </Doc>
    <Doc>
        <title>盂兰盆供</title>
        <desc>
            《释氏要览》云：“盂兰盆，此释子申孝报恩，救苦之要，以目连救母为始也。盆，则此方器也。此经目，华梵双举也。若义净云：‘盂兰者，西域之语，此云救倒悬，即饑虚危苦，谓之倒悬也。盆乃东夏之音，此则救苦之器，所以仰大众之恩光，救倒悬之窘急。此从义以制名也。’古师云：‘盆或是钵，但译时随俗称盆，盆之与钵皆器故也。’经云：‘七月十五日，僧自恣日，当为七世父母及现在父母厄难中者，此文又通保安现在父母。具饭百味五果，汲灌盆器，香油挺烛，床敷卧具，尽世甘美，以着盆中，供养十方大德众僧。’又云：‘初受食时，先安在佛前塔寺中，众僧咒愿竟，便自受食。’若供养佛食，回供僧者，即此日得，他日不通。今却于寺中设供亡人，盖误之也。”云：“问曰：七月十五日，既开道俗造盆献供，未知得造宝盆种种杂珍献佛以不？答曰：并得。若依《小盆报恩经》，略无宝物，依《大盆净土经》即有。故十六国王闻佛说目连救母脱三劫饿鬼之苦，生人道中，母子相见，时瓶沙王即敕藏臣：‘为吾造盆。’藏臣奉敕，即以五百金盆、五百银盆、五百琉璃盆、五百砗磲盆、五百码瑙盆、五百珊瑚盆、五百琥珀盆，各各盛满百一味饮食，事事如法，将来献佛及僧。準此定得。“问曰：依《小盆经》云：佛告目连，十方众僧七月十五日自恣时，当为七世父母及现在父母厄难中者，具饭百味五果，汲灌盆器，香油挺烛，床卧众具，尽世甘美，以着盆中，供养十方大德众僧。初受盆时，先安在塔前，众僧咒愿竟，便自受食，不论杂华供养。今时诸寺有力富者，广造杂华，或用杂宝，或用杂缯，或用米面，或用诸蜡，或用铅锡，或用杂色等，亦有道俗贵胜讥论此事，目连为母生在饿鬼，佛令设百味饭食献佛及僧，何因将此宝华杂物献之佛僧，岂得食此宝华杂色等不？“答曰：不得以己狭劣妨他大福。故《大盆经》云：瓶沙王造五百金钵，盛满千色华；五百银钵，盛满千色百木香；五百琉璃钵，盛满千色紫金香；五百砗磲钵；盛满千色黄莲华；五百码瑙钵，盛满千色赤莲华；五百珊瑚钵，盛满千色青木香；五百琥珀钵，盛满千色白莲华。王视如法，即敕兵臣严驾十四万众俱到祇洹寺，礼佛奉盆及僧，以七宝盆钵俱施与佛及僧。僧受用竟，还驾归国，七世父母超过七十二劫生死之罪。其次，须达居士、毗舍佉母、二百优婆夷、波斯匿王、末利夫人等，颁宣国内：‘依目连盆法，为吾造盆。’各用五百紫金盆、黄金盆盛满百一味饮食，后以五百紫金舆、五百黄金舆盛满百一物，事事具足，遂至王及夫人前，见其如法。时，王即以严驾十八万众共至佛前，奉千金盆、千金舆等竟，敬礼还归，七世父母超过七十二劫生死之罪。”《事物纪原》云：“今世每七月十五日营僧尼供，谓之盂兰斋者，按《盂兰经》曰：‘目连母亡，生饿鬼中。佛言：须十方众僧之力，至七月十五日，具百味五果，以着盆中，供养十方大德。’后代广为华饰，乃至割木割竹，极工巧也。今人第以竹为圆架，加其首以荷叶，中贮杂馔，陈目连救母画像，致之祭祀之所，失之远甚矣！”忠曰：“是亦不见《大盆经》者也。然依之，足知中华当时风俗，故录之。”又见〈〉处。
        </desc>
    </Doc>
    <Doc>
        <title>盂兰盆会</title>
        <desc>
            《盂兰盆经》云：“大目犍连始得六通，欲度父母，报乳哺之恩，即以道眼观视世间，见其亡母生饿鬼中，不见饮食，皮骨连立。目连悲哀，即以钵盛饭，往饷其母。母得钵饭，便以左手障钵，右手抟食，食未入口，化成火炭，遂不得食。目连大叫，悲号涕泣，驰还白佛，具陈如此。佛言：‘汝母罪根深结，非汝一人力所奈何。汝虽孝顺，声动天地，天神、地祇、邪魔外道、道士、四天王神，亦不能柰何，当须十方众僧威神之力，乃得解脱。吾今当说救济之法，令一切难皆离忧苦。’“佛告目连：‘十方众僧七月十五日僧自恣时，当为七世父母及现在父母厄难中者，具饭百味五果，汲灌盆器，香油挺烛，床敷卧具，尽世甘美，以着盆中，供养十方大德众僧。当此之日，一切圣众或在山间禅定，或得四道果，或在树下经行，或六通自在教化，声闻、缘觉，或十地菩萨大人权现比丘在大众中，皆同一心，受钵和罗饭，具清净戒。圣众之道，其德汪洋。其有供养此等自恣僧者，现在父母、六亲眷属得出三涂之苦，应时解脱，衣食自然。若父母现在者，福乐百年；若七世父母生天，自在化生，入天华光。’“时佛敕十方众僧，皆先为施主家咒愿，愿七世父母行禅定意，然后受食。初受食时，先安在佛前、塔寺中佛前，众僧咒愿竟，便自受食。时目连比丘及大菩萨众皆大欢喜，目连悲啼泣声释然除灭。是时目连母即于是日得脱一劫饿鬼之苦。目连复白佛言：‘弟子所生母，得蒙三宝功德之力，众僧威神之力故。若未来世，一切佛弟子应亦奉盂兰盆救度现在父母，乃至七世父母，为可尔否？’佛言：‘大善快问！我正欲说，汝今复问。善男子！若比丘、比丘尼、国王、太子、大臣、宰相、三公、百官、万民庶人，行慈孝者，皆应先为所生现在父母、过去七代父母，于七月十五日佛欢喜日、僧自恣日，以百味饭食安盂兰盆中，施十方自恣僧。愿使现在父母寿命百年，无病无一切苦恼之患，乃至七世父母离饿鬼苦，生人天中，福乐无极。是佛弟子修孝顺者，应念念中常忆父母，乃至七世父母，年年七月十五日常以孝慈忆所生父母，为作盂兰盆，施佛及僧，以报父母长养慈爱之恩。若一切佛弟子，应当奉持是法。’时目连比丘、四辈弟子，欢喜奉行。”《佛祖统纪》云：“《盂兰盆经》言：‘是佛弟子修孝顺者，应念念中常忆父母，乃至七世父母，年年七月十五日以百味饮食安盂兰盆中，施佛及僧，以报父母长养慈爱之恩。止此’盂兰，此翻解倒悬，言奉盆供于三宝福田，用以解饑虚倒悬之急。”又述曰：“目连托救母以兴缘，如来云奉盆以垂法，所以教人道以报重恩也。自大教东流，古今帝王所以奉盆供者为多矣。然今之寺舍，多于此日施斛供亡，如常法者，虽无奉盆之仪，而不失盂兰之意。”忠曰：“依玄应意，连盆字为”玄应《一切经音义》云：“盂兰盆，此言讹也，正言乌蓝婆拏，此译云倒悬。按西国法，至于众僧自恣之日，盛设佛具，奉施佛僧，以救先亡倒悬之苦。以彼外书云：先亡有罪，家复绝嗣，无人祭神请救，则于鬼处受倒悬之苦。佛虽顺俗，亦设祭仪，乃教于三宝田中深处功德。旧云盂盆是贮食之器，此言误也。”又见〈〉处。云栖《正讹集》云：“世人以七月十五施鬼神食，为盂兰盆大斋之会，此讹也。兰盆缘起目连，谓七月十五，众僧解夏自恣，九旬参学，多得道者，此日修供，其福百倍，非施鬼神食也。施食自缘起阿难，不限七月十五。所用之器，是摩竭国斛，亦非兰盆。盖一则上奉圣贤，一则下济饿鬼，悲敬异田，恶可等混？”《群谈采余》云：“中元七月十五日，俗传地官赦罪之辰，人家多持斋诵经，荐奠祖考，摄孤判斛；僧家建盂兰盆会，放灯水中及塔上，谓之照冥官府，亦登郡邑厉坛祭祀。”又《群谈采余》云：“七月十五日，盂兰盆之说，诸皆主佛经目连救母，于是日以百味着盆中供佛，然不知何谓盂兰盆也。及读《释氏要览》云：‘盂兰，犹华言解倒悬。’似有救母之说矣。而盆字，又无著落，问之博识，不知也。后见《老学庵笔记》：‘父老云：故都于中元具素馔享先，织竹为盆盂状，贮纸钱于中，承之以竹，迨焚倒，以视方隅，而占冬之寒暖，谓盂兰盆。’乃知风俗祀先，全无佛氏之意。因而考《梦华录》，亦云：‘以竹斫成三脚，上织灯窝，谓之盂兰盆。又买素食擦米饭享先，以告报秋成。’但多《目连经》搬其杂剧数言，反覆思之，盂兰盆实起于风俗，而目连救母之事，偶符是日。且佛氏盂兰盆三字之音，又与之同，遂讹而为盂兰盆也。或当是此箊篮盆三字，亦不可知。但佛教与祀先之事日崇，而风俗之事日远且微也，故不复知前知义。并《笔记》、《华录》抄过亦错，但于三字难通，因得其说，赘之于稿。”忠曰：“欲通盂兰盆字义，何不读《大盆经》、《小盆经》？此三字本出于佛经。而灯窝为盂兰盆，告报秋成；或视焚倒，占寒暖，皆起于俚俗谬作。倪绾不言世俗讹转佛氏盂兰盆，而为盂兰盆实起于风俗，不辨本末也。要知俗儒有此说，故收录。”云：“七月壬午，作盂兰盆会于禁中，设高祖、太宗已下七圣位，建巨幡，各以帝号标其上，自大庙迎入内道场，铙吹鼓舞，旌幢烛天。是日立仗，百僚于光顺门迎拜导从。自是岁以为常。”忠按载此事。《水浒传》云：“七月十五日，盂兰盆大斋之日，年例各处点放河灯，修设好事。”忠曰：“河灯，小片板树烛，流之于水上。今大清僧寺，七月修水忏作此，其实事系水忏，而不关盂兰矣。”
        </desc>
    </Doc>
    <Doc>
        <title>鱼鼓</title>
        <desc>
            木鱼又名鱼鼓。云：“‘僧鼓未鸣时如何？’曰：‘看天看地。’云：‘鸣后如何？’曰：‘捧钵上堂。’”已下略录赋咏。云：“四大犹来造化功，有声全贵里头空。莫怪不与凡夫说，只为宫商调不同。”云：“我暂作鱼鼓，悬头为众苦，师僧吃茶饭，拈槌打我肚。身虽披鳞甲，心中一物无，鸬鹚横溪望，我誓不入湖。”又云：“可怜鱼鼓子，天生从地养，粥饭不能飧，空肚作声响。时时惊僧睡，懒者烦恼长，住持闹喧喧，不如打游漾。”
        </desc>
    </Doc>
    <Doc>
        <title>雨打</title>
        <desc>凡殿堂四壁与露柱之间，曰雨打。盖殿堂宇有二重：第一重为正屋，第二重更足造者。若无第二重，则第一重檐溜可零此处，故名雨打。义堂《日工集》云：“三门两廊，雨打既成。”</desc>
    </Doc>
    <Doc>
        <title>语录</title>
        <desc>
            忠曰：“禅祖语要，不事华藻，以常谈直说，侍者小师随而笔录，此名语录。”《正字通》云：“录，音鹿。誊写曰录。又书篇名，梁阮孝绪《七录》云云。宋诸儒有语录《名臣言行录》。”《文心雕龙》云：“录者，领也。古史世本，编以简策，领其名数，故曰录也。”
        </desc>
    </Doc>
    <Doc>
        <title/>
        <desc>忠曰：“浴船即浴槽之类，浴亡躯器也。”云：“如病僧瞑目，延寿堂主即报维那，令堂司行者报烧汤，覆首座、知客、侍者、库司，差人抬龛、浴船，安排浴亡。”</desc>
    </Doc>
    <Doc>
        <title/>
        <desc>
            《佛祖统纪》云：“《摩诃利头经》：‘四月八日是佛生日，人民念佛，浴佛形像。’”旧说曰：“浴佛香汤方：沉香壹两、白檀壹两、甘松半两、丁子半两、熏陆半两、芎藭半两、郁金壹钱参分，此七种，盛净布囊，投于铛内，用净水三揆，煎减二揆，移铛冷之，然后盛浴盆。”《天中记》云：“四月八日浴佛，以都梁香为青色水，郁金香为赤色水，丘隆香为白色水，附子香为黄色水，安息香为黑色水，以灌佛顶。”诞生佛像法，见〈灵像类〉。云：“师见遵布衲洗佛，乃问：‘这个从汝洗，还洗得那个么？’遵曰：‘把将那个来。’师乃休。”腊八浴佛，见〈佛成道会〉处。
        </desc>
    </Doc>
    <Doc>
        <title>浴袱</title>
        <desc>〈〉云：“展浴袱，取出浴具放一边。”</desc>
    </Doc>
    <Doc>
        <title>浴鼓</title>
        <desc>云：“浴鼓四通，次第候众击，其详见〈知浴章〉。知浴主之。”</desc>
    </Doc>
    <Doc>
        <title/>
        <desc>〈日用轨范〉云：“如开浴，浴具携右手，入下间门内。”忠曰：“浴裙、脚布等，总称浴具也。”</desc>
    </Doc>
    <Doc>
        <title>浴裙</title>
        <desc>
            〈日用轨范〉云：“以脚布围身，方可系浴裙。”忠曰：“虽言裙，而非脚布类，但是浴衣耳。故〈轨范〉又云：‘以脚布折浴裙内，恐湿浴袱。止此’依此，知浴裙非湿水物也，系者挂之笐竿也。”旧说曰：“浴裙，以单绵布造，浴衣也。”
        </desc>
    </Doc>
    <Doc>
        <title>浴圣</title>
        <desc>
            浴圣僧也。云：“浴头覆维那、首座、住持毕，鸣鼓三下，浴圣桶内皆着少汤，烧香礼拜，想请圣浴。”云：“安立誓愿生兜率，忽有异僧，形甚庸陋，来寺寄宿。寺房既窄，处之讲堂。时维那直殿，夜见此僧从窗隙出入，遽以白安。安惊起，礼讯，问其来意，答云：‘相为而来。’安曰：‘自惟罪深，讵可度脱？’彼答云：‘甚可度耳，然须更浴圣僧，情愿必果。’具示浴法。安请问来生所之处，彼乃以手虚拨天之西北，即见云开，备睹兜率妙胜之报。尔夕，大众数十人悉皆同见。安后营浴具，见有非常小儿，伴侣数十，来入寺戏，须臾就浴，果是圣应也。”云：“敷扬玄教已自周圆，严仪洗具后皆备讫，唯众一心奉请三宝，稽首归依，上请十方诸佛，三世慈尊，五分法身，真应两体，九十八使惑缠已尽，三十二相微妙庄严，实无四求，假同四事，为众生故，有感便来。唯愿各各乘摩尼宝殿，坐码瑙云中，放百亿光明，照三千剎土，梵王持盖，帝释布华，降此道场，入温室浴。次请发心已上，补处已还，欢喜、离垢之人，善慧、法云之士，三贤、十圣一切诸菩萨，惟愿运天人于掌内，安法界于毛端，齐驭四足之灵鹏，俱骋六通之神骥，不见相而见，不来相而来，降此道场，入温室浴。“次请山中宴坐独觉大人、言下证真四果高士，及向趣圣僧宾头上座等，惟愿空中振锡戏六神通，云内持瓶具十八变，发波斯之正信，伏劳度之邪心，及此现前和合大众，百千腊已下，乃至无腊，并入温室浴。次请弘慈本誓誓度四生，方便善权权形六道，随声即至如影赴身，不念即彰不请之友，并入温室浴。次请三界天众、四海龙王、八部鬼神、一切含识有形之类、蠕动之流，并入温室浴。”又《南海寄归传》出灌沐尊仪法。
        </desc>
    </Doc>
    <Doc>
        <title>浴室</title>
        <desc>
            云：“其入浴资次，当刊揭浴室外。”《南海寄归传》云：“世尊教为浴室，或作露地砖池，乃至洗浴者并须饑时。浴已方食，有其二益：一则身体清虚，无诸垢秽；二则痰癊消散，能餐饮食。饱食方洗，医明所讳。”《十诵律》云：“外国浴室形圆，犹如圆仓，开户通烟，下作伏渎出外，内施三擎阁，齐人所及处。以盛瓨水，满三重阁，火气上升，上阁水热，中阁水暖，下阁水冷，随宜自取用，无别作汤，故云净水耳。”《增一阿含经》曰：“尔时世尊告诸比丘：‘造作浴室有五功德。云何为五？一者除风；二者病者得差；三者除去尘垢；四者身体轻便；五者得肥白。乃至若有四部之众欲求此五功德者，当求方便造立浴室。’”浴室安跋陁婆罗像说，见〈灵像类〉。入浴法，《毗奈耶杂事》详说。往看。《毗奈耶杂事》云：“浴室内漫为言话，佛言：不应漫话。然洗浴时有二仪式：一者法语；二圣默然。”《六学僧传》云：“后唐智晖，姓高氏，咸阳人。。梁乾化四年，自江表来京邑，历观诸剎，以为所须皆备，而独于浴室似有缺典。于是相攸洛汭，治屋若干楹，购山给薪，凿沼储水，轮汲而槽受，其汤之富未易言，则瓶锡之侣，冠簪之伦，搢绅先生之流，其至者日不暇给。而脱履则木舄承足，卸衣则枲裙障身，五日一开，开凡七十有二而岁周矣，其所浴殆数万人不啻。又辟浴圣室于西庑，以象十六应真，其内中则观自在堂也。侍郎扬凝式笃重晖，为作碑颂德。”又《六学僧传》云：“宋常觉，姓李氏，陈留人。游庐山，投归宗寺出家。乃至后唐天成三年，始得地于汴京丽景门右，治屋数间，以营浴事，每月以三八日一设，僧无远近皆就浴，岁约费千万缗。虽一出檀施，自非觉维持之力畴克尔，尤与北海陶谷、湘东张仲荀厚善，皆有遗寄之文可考。”右二件并《宋高僧传》载。今爱文简明，故引六学耳。”
        </desc>
    </Doc>
    <Doc>
        <title>浴室</title>
        <desc>云：“如住持有故，欲同头首先浴，则不用设屏障，不入小合内，只头首、板头解衣。”</desc>
    </Doc>
    <Doc>
        <title>浴室触竿</title>
        <desc>见〈浴室净竿〉处。</desc>
    </Doc>
    <Doc>
        <title>浴室笐竿</title>
        <desc>〈〉云：“先以五条手巾挂笐竿上，展浴袱。”《字汇》云：“。，晒衣竿。”《康熙字典》云：“笐，又《集韵》：胡降切，音巷，挂衣架也，一曰竹列。”</desc>
    </Doc>
    <Doc>
        <title>浴室净竿</title>
        <desc>云：“入浴室内，脱净衣安净竿上，脱触衣安触竿上。”</desc>
    </Doc>
    <Doc>
        <title>浴室内小板</title>
        <desc>云：“室内挂小板，旁钉小牌，书云：鸣板一声添汤，二声添水，三声则止。以此为节。”云：“室内小牌，白字：一汤，二水，三满，打小板。”</desc>
    </Doc>
    <Doc>
        <title>浴室内小牌</title>
        <desc>
            云：室内挂小板，旁钉小牌，书云：┌───────────────────────┐│鸣板一声添汤，二声添水，三声则止，以此为节。│└───────────────────────┘云：室内小牌，白字：┌─────────────┐│一汤，二水，三满，打小板。│└─────────────┘三满，有作三止者。
        </desc>
    </Doc>
    <Doc>
        <title>浴室屏风</title>
        <desc>云：“第三通，行者入浴，此时住持方入，以屏风遮隔而浴。”又云：“如住持有故，欲同头首先浴，则不用设屏障。”</desc>
    </Doc>
    <Doc>
        <title>浴头</title>
        <desc>
            直浴行者曰浴头。云：“斋罢，浴头覆维那、首座、住持毕，鸣鼓三下。”详〈知浴〉处。云：“因普请锄草次，浴头请师浴，师不顾。如是三请，师举钁作打势，浴头乃走，师召曰：‘来！来！’浴头回首。师曰：‘向后遇作家，分明举似。’”
        </desc>
    </Doc>
    <Doc>
        <title>浴亡</title>
        <desc>
            云：“小师侍者，亲随人，安排洗浴、着衣、净发，入龛。”又〈亡僧〉云：“如病僧瞑目，延寿堂主即报维那，令堂司行者报烧汤，覆首座、知客、侍者，库司差人揖龛浴船，安排浴亡。浴毕，净发、拭浴衣被，酌量俵浴亡人，手巾与净发人，维那、提督着衣入龛。”
        </desc>
    </Doc>
    <Doc>
        <title>浴主</title>
        <desc>
            知浴又曰浴主。慈觉〈龟镜文〉云：“为众僧浣濯，故有浴主、水头。”又云：“轻除静默，不昧水因，所以报浴主、水头也。”又云：“汤水不足，寒暖失宜，非浴主、水头所以浣众也。”又云：“桶杓作声，用水无节，非所以报浴主、水头也。”
        </desc>
    </Doc>
    <Doc>
        <title>寓钱</title>
        <desc>忠曰：“纸钱言寓钱，谓镂纸。寓钱义也，见〈纸钱〉处。”</desc>
    </Doc>
    <Doc>
        <title>鸳班</title>
        <desc>《村寺清规》云：“凡讽经，面面相看而对立，谓之鸳班。事毕，候回向人归位，与众俯首和南，不必更转身面佛神而问讯。”</desc>
    </Doc>
    <Doc>
        <title>园夫</title>
        <desc>艺菜蔬之人夫也。云：“抚恤园夫，栽种及时。”</desc>
    </Doc>
    <Doc>
        <title>园头</title>
        <desc>
            慈觉〈龟镜文〉云：“为众僧执劳，故有园头、磨头、庄主。”又云：“计功多少，量彼来处，所以报园头、磨头、庄主也。”又云：“地有遗利，人无全功，非园头、磨头、庄主所以代众也。”又云：“饱食终日，无所用心，非所以报园头、磨头、庄主也。”已下略录事缘。云：“师见园头栽菜次，师曰：‘栽即不障汝栽，莫教根生。’曰：‘既不教根生，大众吃什么？’师曰：‘汝还有口么？’僧无对。”又〈末山尼了然嗣高安大愚章〉云：“灌溪閑和尚游方时到山，礼拜问：‘如何是末山？’然云：‘不露顶。’閑云：‘如何是末山主？’然曰：‘非男女相。’閑乃喝云：‘何不变去？’然云：‘不是神，不是鬼，变个甚么？’閑于是伏膺，作园头三载。”又〈永安静禅师章〉云：“唐天复中，南谒乐普安禅师，安器之，容其入室，仍典园务，力营众事。有僧辞乐普，普曰：‘四面是山，阇黎向什么处去？’僧无对。乐普曰：‘限汝十日内下语，得中，即从汝去。’其僧冥搜，久之无语。因经行，偶入园中，师怪问曰：‘上座岂不是辞去？今何在此？’僧具陈所以，坚请代语。师不得已，代曰：‘竹密不妨流水过，山高那阻野云飞。’其僧喜踊。师嘱之曰：‘祇对和尚时，不须言是善静语也。’僧遂白乐普，普曰：‘谁下此语？’曰：‘某甲。’乐普曰：‘非汝之语。’僧具言园头所教。乐普至晚上堂，谓众曰：‘莫轻园头，他日住一城隍，五百人常随也。’乃至节帅创永安禅苑以居之，徒众五百余。”《佛果击节录》云：“巖头行脚，到处做园头。”详〈〉处。《碧巖录》云：“风穴在南院会下作园头。一日，院到园里问云：‘南方一棒作么生商量？’穴云：‘作奇特商量。’穴云：‘和尚此间作么生商量？’院拈棒起云：‘棒下无生忍，临机不让师。’穴于是豁然大悟。”云：“师与真园头同上侍立风穴次，穴问：‘作么生是世尊不说说？’真云：‘鹁鸠树头啼，意在麻畲里。’穴云：‘你作许多癡福作什么？何不体究言句？’复问师，师云：‘动容扬古道，不堕悄然机。’穴顾真云：‘汝何不看念法华下语？’”
        </desc>
    </Doc>
    <Doc>
        <title>园主</title>
        <desc>即园头也。《敕修清规》云：“园主不惮勤苦，以身率先，栽种菜蔬，及时灌溉，供给堂厨，毋使缺乏。”</desc>
    </Doc>
    <Doc>
        <title>圆板</title>
        <desc>
            觉浪大师云：“旧来钟板，有横板、直板，而方其式者，予兹独以圆板如满月轮相，盖以取诸从上圆相之仪。此圆相不特沩仰家用，究其源来自忠国师徒，六祖已上，递相传授，即五家亦何尝不用？亦非曹洞宝镜与五位有圆相也。世传临济打板则有一二三板之殊，打钟则直是一槌，以表单行。曹洞则一板一钟，二板二钟，三板三钟，以表兼带。此亦世谛流布，无可不可也。虽然如是，只如今以圆板挂诸堂中，毕竟是个甚么意旨聻？”
        </desc>
    </Doc>
    <Doc>
        <title>圆觉会</title>
        <desc>《北涧续集》云：“圆觉会首求颂。颂曰：‘大圆觉海胜伽蓝，七佛之师首发谭，引得上乘菩萨子，大光明藏作同参。’”颂云：“十二呆郎欲决疑，瞿昙嚼饭喂婴儿。若教知有衲僧事，终不人前鼓口皮。”
        </desc>
    </Doc>
    <Doc>
        <title>圆盘</title>
        <desc>忠曰：“盖曲盆也。”曰：“凡取点茶之汤，只沙弥喝食入。取茶盏及台，并圆盘、盆、汤瓶，系副寮管领。”</desc>
    </Doc>
    <Doc>
        <title>圆通忏法</title>
        <desc>
            云：“永阳王伯智，出抚吴兴，就山受戒，且建方等忏法七日夜，在郡昼治事，夜习观。顗一日谓门人智越曰：‘吾欲劝王修福禳灾。’越以为王已勤于进道，若更有所言，不知者以为佞也，乃止。俄王出猎，堕马几绝。顗为率众作观音忏法，因而起凭几坐，见僧擎罏进慰问王。时王流汗，未知所答，僧乃”绕王一匝，痛遂止。”《续高僧传》载，今爱文简明，故引《六学》。《清拙澄禅师圆觉录》：“上堂云：‘元正五日，或演唐音，修礼圆通忏法而作佛事。或出日本音，唱念法华忏法而作佛事。’”又〈日本录〉：“铁庵和尚七周忌，升座云：‘贤弟子！出家、在家同心竭力修建报恩佛事，看读五部大乘尊经，修礼圆通忏法。’”《愚中及禅师年谱》云：“历应四年秋，发博多，冬到明州。船中水尽数日，师与同志修圆通忏摩法，以祈雨水。密云忽布，大雨滂注，船中数百人饮之得活。”《卧云日件录》云：“诚中住相国，时林光院某为衣钵侍者。一日，胜定相公来听忏法于方丈，及忏悔文毕，俄起到茶堂召林光某曰：‘长老不唱忏雪罪愆，增延福寿之语耶？明日忏法，宜唱之。盖等为法界之等字下，有此八字，或唱或否，相公试来听。果不唱，故告之而已。’相公以丛林为念，至细锁如此。”
        </desc>
    </Doc>
    <Doc>
        <title>远年忌</title>
        <desc>
            虎关《散语》云：“四十九日追荐，见于经文。百个日、一周忌、第三年忌，中华俗礼，见于外典。十三年、三十三年等，始于日本。少纳言：入道信西者卒，其子中有才人，始修十三年、三十三年追荐，尔来日本有此佛事。”《梦语集》云：“十三年忌、三十三年忌，日本始行之。其十三年忌，见。今时更有十七年、二十五年佛事。”《卧云日件录》曰：“南禅云卧庵竺华，为一色泰云居士二十五年忌升座散说中，论二十五年忌，特设佛事，出于近时。”《清拙日本录》普说有三十三年忌说，可知此时已有此忌祭。忠曰：“七七荐亡，经有明文，如前引证。一百日、一周忌、三年忌，儒家亦祭焉，所谓卒哭、小祥、大祥也。十三年忌，起于日本。云：‘国俗荐十三年者，迎先支而寓追慕。’余谓二十五年亦本支再回，故荐之。如七年、十七年、二十三年、二十七年、三十三年，则盖取乎三七之数矣。古云：‘三者，数之小终，章怀太子。七者，天之纪数。空同子。’佛教说七佛、三绕有所表。《事苑》。《礼》云：‘祭不欲数，数则烦；祭不欲疏，疏则怠。’祭义。故先亡当三七年者，特祭而荐之。有慧空法师云：‘昔在尊氏薨二十一年而追荐之，大猷相公薨二十一年，攀尊氏之例追荐焉。’盖二十一者，三累七数也。如日本神社有二十一年而新造其祠，伊势、春日、谈岑等是也，亦据斯义。又荐五十年、一百年等，取其满数而已。《梨窗随笔》。”近大德大心和尚着《修祭说》云：“〈明遍传〉修十三年忌之外，东鑒有修二位禅尼，如实十三年忌。又世传建久后鸟羽帝年号。壬子，镰仓赖朝为父义朝建胜长寿院于本府，荐其三十三年忌。又宽元后嵯峨帝。丙午，宋兰溪隆禅师来朝，明年修千光禅师三十三年忌于筑前州圣福寺。语录无语。如二十五年忌，应永后小松帝。已后，禅祖诸录间见。五十年忌，起乎应仁后土御门。以后。一百年忌，创乎建武后醍醐帝。之时。其后有十七年、二十一年、二十三年、二十七年之忌。“又天长淳和。丁未，弘法大师应诏就乙训寺，修推古帝二百年忌。大师游方记。又延德后土御门。辛亥三月，阿波州主细川源久之，请建仁天隐泽公于本州补陀禅寺升座，荐其七世祖永泰院源赖之一百年忌。泽公普说略云：‘兹承文安后花园帝。丁卯闰二月，细川某，当先祖光胜院源赖春赖之之父。一百年忌，请相国寺竺云连禅师就某寺佛事，是在家一百年忌之权舆也。其后长禄丁丑，将军尊氏公一百年忌、文正后土御门。丙戌，将军义诠公一百年忌，皆开法筵于洛北等持院，盖取法于光胜者也。夫百年斋会未见经典，盖十十满数，又分作三，预营为三十三年；复分其半为十七年，不待十三年者，分半为七年。止此’今桉普说配数，一时附会，或剩一，或欠一，不足据矣。”忠曰：“世有公事大成经，余闻是伪造，非圣德及河胜作。其中有年忌说，或援之为实出于圣德，后生请莫信焉。”
        </desc>
    </Doc>
    <Doc>
        <title>院宰</title>
        <desc>院主又名院宰。云：“兴化存奖禅师为院宰。”</desc>
    </Doc>
    <Doc>
        <title>院主</title>
        <desc>
            监寺古称院主，后为尊住持，改称监寺，见〈监寺〉处。又名寺主。见〈监寺〉处，又见〈三纲〉。《马祖道一禅师录》云：“师示疾，院主问：‘和尚近日尊候如何？’师曰：‘日面佛、月面佛。’”《临济录》云：“师问院主：‘什么处来？’主云：‘州中粜黄米去来云云。’”云：“师后到大觉为院主。一日，大觉唤：‘院主！我闻你道：向南方行脚一匝，拄杖不曾拨着一个会佛法底人。你具个什么眼，便漝么道？’师便喝，大觉拈棒；师拟议，大觉便打；师又喝，觉又打，两家便休云云。”《明极俊和尚录》：“佛事云：‘瑞云堂上旸谷院主云云。’”云：“诏置开元寺，长史张楚举为寺主。”
        </desc>
    </Doc>
    <Doc>
        <title>约免</title>
        <desc>
            忠曰：“约免者，省约烦礼而放免之也，乃出手作止之势，或曰揶揄。”《正字通》云：“约，简也，节省也。：‘适子、庶子不敢以贵富入宗子之家，虽众车徒，舍于外，以寡约入。’”云：“本引三人，一展坐具，住持展手约免之，即收起。”详〈两展三礼〉处，又见〈触礼〉处。
        </desc>
    </Doc>
    <Doc>
        <title>月单</title>
        <desc>旧说曰：“副寺收管支用，一月一结，曰月单。”忠曰：“《敕修清规》云‘一月一结’详〈日黄总簿〉处。是也。或《清规》脱‘谓之月单’四字。”</desc>
    </Doc>
    <Doc>
        <title>月盖长者</title>
        <desc>
            山门阁上观音像右边安月盖长者像，盖依《请观音经》事缘，以为观音胁士也。《请观世音菩萨消伏毒害陁罗尼咒经》云：“时毗舍离大城之中，有一长者，名曰月盖，与其同类五百长者俱诣佛所。到佛所已，头面作礼，却住一面，白佛言：‘世尊！此国人民遇大恶病，良医耆婆尽其道术所不能救，唯愿世尊慈愍一切，救济病苦，令得无患。’尔时，世尊告长者言：‘去此不远，正立西方，有佛世尊，名无量寿，彼有菩萨，名观世音及大势至，恒以大悲怜愍一切，救济苦厄。汝今应当五体投地，向彼作礼，烧香散华，系念数息，令心不散，经十念顷，为众生故，当请彼佛及二菩萨。’说是语时，于佛光中，得见西方无量寿佛并二菩萨，如来神力，佛及菩萨俱到此国，往毗舍离，住城门阃。佛、二菩萨与诸大众，放大光明，照毗舍离，皆作金色。尔时，毗舍离人即具杨枝、净水，授与观世音菩萨。大悲观世音怜愍救护一切众生，乃至毗舍离人平复如本。”
        </desc>
    </Doc>
    <Doc>
        <title>月坛</title>
        <desc>
            凡殿堂壁外露坛名月坛，盖月光常到处也。《东福寺入寺记》云：“新命过佛殿西月坛。”云：“道人幽梦晓初还，已觉笙箫下月坛。”忠曰：“近水户侯光国造大学明伦堂，其壁外坛曰月台，老者得乘舆到于此。水户侯依清儒朱之瑜指挥，造二十分一之明伦堂云。月台即月坛也。”云：“大殿乃谋再造，即命石工甃殿前月台及大庭石。”云：“县主即起乡夫七八人抬其石而至，令放于月台之下。”抬，击也，非义，恐讹扛，对举也。云：“秦叔宝贩马，到潞州二贤庄单雄信所，见主人立在檐前，只得站立于月台傍边。”忠曰：“是农家，亦称月台。”《水浒传》云：“梁中书起身，走出阶前来，从人移转银交椅，直到月台栏干边放下。”
        </desc>
    </Doc>
    <Doc>
        <title>钥匙</title>
        <desc>云：“旧知事一班，诣方丈，插香告稟，触礼一拜，纳库记钥匙而退。”</desc>
    </Doc>
    <Doc>
        <title>云版</title>
        <desc>
            库司大版又称云版。云章曰：“版形铸作云样，故云云版。”《莹山清规》云：“巳香欲了时，圣僧侍者问讯首座，是稟放禅也。即库前云版三下鸣，是称火版。”详〈火版〉处。《俗事考》云：“宋太祖以鼓多惊寝，遂易以铁磬，此更鼓之变也。或谓之钲，即今之云板也。”《三才图会》云：“云板，即今之更点击钲。《唐六典》皆击钟也。大史门有典钟，二百八十人掌击编钟，即此是也。”
        </desc>
    </Doc>
    <Doc>
        <title>云鼓</title>
        <desc>忠曰：“盖斋鼓也，此鼓在库前。”《莹山清规》云：“午时，鱼鼓后，云版长打一会，大众下钵，次库前云鼓三会，第三会堂前小钟合鸣，报主人入堂也。”</desc>
    </Doc>
    <Doc>
        <title>云堂</title>
        <desc>
            忠曰：“僧堂亦曰云堂，谓众集如云多也。”云：“赖遇库司置办土仪果子，下座云会堂中，大家东咬西咬。止此”字义可见。云：“请云：‘来晨就云堂聊具菲供，伏望慈悲，特垂降重。’”云：“五更云堂门尚闭，普供厨中人已起。”云：“斋云堂清净禅众请普说功德，不为别事，专用回向无上佛果菩提。”
        </desc>
    </Doc>
    <Doc>
        <title>再拜</title>
        <desc>
            云：“商人皆再拜稽首，武王亦答拜。”《通鑒前编》载之，作载拜稽首。云：“中吴承天南楚师悦载拜。”《正字通》云：“载与再同。〈小雅〉：‘宾载手仇。’”忠曰：“《释氏要览》：‘再拜为俗法。’见〈三拜〉处。然师悦有载拜。”云：“人所以相拜者何？所以表情见意，屈节卑体尊事之者也。拜之言服也，所以必再拜何？法阴阳也。《尚书》曰：‘再拜稽首也。’”忠曰：“《尚书》云‘禹拜稽首，皋陶拜手稽首’等，无再之言。”
        </desc>
    </Doc>
    <Doc>
        <title>再请</title>
        <desc>旧说曰：“请，受食也。再请者，两受食也。”忠曰：“俗作再进，讹。”〈日用轨范〉云：“未再请，不得刷钵盂。”</desc>
    </Doc>
    <Doc>
        <title>再请禅</title>
        <desc>
            忠曰：“定式坐禅，到定钟鸣而止，此后再禅坐，此曰再请禅。”云：“如坐再请禅，住持后门入，归位，不巡堂。头首随众，或抽解者，即归被位。更深，住持出，闻首座开枕响，众方偃息。在道兄弟不以此拘。”
        </desc>
    </Doc>
    <Doc>
        <title>趱近</title>
        <desc>
            云：“粥罢上堂，乃至众行者列知事后，稍离远立。乃至住持至法座前，行者趱近，知事后立。”《正字通》云：“趱，则板切，赞上声，逼也，走也。《六书故》：‘行第相趣也。’”《品字笺》云：“趱，催趱也。俗以紧行谓之趱步。”忠曰：“众行者，初少离知事后者，为开住持出路，若过己背后，则成失礼。况复住持至，迎问讯，见《清规》。故退立。今住持既过前去，故进走近知事背后立，此谓趱近也。”
        </desc>
    </Doc>
    <Doc>
        <title>暂到</title>
        <desc>忠曰：“暂时到某寺，当不久而去，故曰暂到僧。”云：“堂僧，堂司给由。暂到，客司给由。”又〈游方参请〉云：“参头领众白云：‘暂到相看。’”</desc>
    </Doc>
    <Doc>
        <title>暂假</title>
        <desc>
            请假亦曰暂假，谓暂时请假也。云：“或有他缘，或暂假出入，将戒腊簿、假簿、堂司须知簿，亲送过客司，令摄之。”《云卧纪谈》云：“真净和尚，住宝峰日，洪明、一祖同在侍寮，祖请暂假，真净不许。及上巳日，呼俱侍行，为宝莲庄主具饭，真净题偈于壁曰：‘元符二年三月三，春饼撮餤桐饭兼。真净来看信道者，洪明一祖相随参。’祖匿笑，谓同列曰：‘元来老和尚以我名厕于偈，故不给假也。’”
        </desc>
    </Doc>
    <Doc>
        <title/>
        <desc>
            《丛林盛事》云：“前辈赞佛祖偈句并自赞语，各有矜式。今之例多杜撰，如自赞亦如赞佛祖之语，良可笑耶！唯密庵最得其体，赞云：‘在家不读书，行脚不参禅，随流閑打哄，掘地觅青天。如今老大空追悔，捻人痛处力加鞭。’涂毒亦云：‘眼瞎耳恒聋，鼯鼠技已穷。要见巖中主，白云千万重。咄！具眼者宜辨之。’”
        </desc>
    </Doc>
    <Doc>
        <title>赞佛</title>
        <desc>叹佛又言赞佛。云：“排列香烛、佛像，念诵赞佛云：‘水澄秋月现，恳祷福田生，惟有佛菩提，是真归仗处。’”</desc>
    </Doc>
    <Doc>
        <title>饡饭</title>
        <desc>
            《玉篇》云：“饡，子旦切，以羹浇饭。”一山和尚曰：“饡饭，古多用之，川僧最好造之，乃五味饭也。”或曰：“日本所谓芳饭是也。”云：“兴化云：‘克宾维那法战不胜，罚钱五贯，设饡饭一堂。’”详〈〉处。《普庵肃禅师录》举克宾话，作纂饭。
        </desc>
    </Doc>
    <Doc>
        <title>糟鸡</title>
        <desc>
            忠曰：“撮裂蒟蒻，浇淡酱汁煎者，日本禅林煎点用之，然未识所以名之。若以似在家糟藏鸡肉名之，则改换其目可也。昔在玉泉，皓和尚责药石，米面假作驴肠膳、生羊骨、鳖臛，喂饲八万四千户虫。《通载》。大通本禅师，伊蒲塞馔以鱼胾名者，不食。《僧宝》。谁不矜式耶？”
        </desc>
    </Doc>
    <Doc>
        <title>早参</title>
        <desc>
            朝参又名早参。《祖庭事苑》云：“禅门诘旦升堂谓之早参。”详〈小参〉处。云：“晨参暮请无别事，古代相传直至今。折旋俯仰全体是，莫累曹溪与少林。三月莺啼春树老，九旬时雨日霖霖。滴滴不离毗卢界，海上番人笑夜深。”又〈早参颂〉云：“曙色才分便即参，九年面壁过多谈。俱胝一指虚劳力，禅客岂待口喃喃？”
        </desc>
    </Doc>
    <Doc>
        <title>早晨鸣器品次</title>
        <desc>
            五更三点后，百八钟。《禅苑》、《南禅规》。旧说曰：“百八钟，先九十下，遗十八下，及大开静鸣之。”忠曰：“若然，十八下可在小开静后。”戛鼓磉，晓鼓三通。《南禅》。《敕修》云：“更鼓，早晚平击三通。”厨下小钟三会，小开静。《禅苑》、《莹山》。此候五更四点时。《禅苑》云：“诸寮供过行者及灯头等，并皆先起。”〈日用轨范〉云开小静折被，盖非也。厨前云版三通，大开静。《莹山》。《禅苑》为一会。此候五更五点时，众僧齐起。鼓版一时和鸣，自缓到急，此时处处板亦同时鸣。《禅苑》、《永平》、《莹山》皆云：“大开静折被。”〈大坐参〉云：“钟绝，开静板鸣，折被。”此是大开静，盖百八钟经四点五点时，到此声绝。火鼓。《校定》长击版三通。鸣大版。《禅苑》、《校定》。《禅苑》此名长板，方下钵。《禅苑》云：“次打长板者，众僧下钵也，众僧一时入堂。次打木鱼，众僧集定也。”《校定清规》云：“长板者，火鼓后长击三会者是也，非木鱼后三下者。今丛林皆以三下板为长板，方行礼，今只随时可也。”忠曰：“《禅苑》长板未言几通，到《校定》方言三会。《日用清规》云：‘闻木鱼后，长板。’可知寿无量时已谬以三下叠叠为长板也。《校定》所谓今丛林皆以三下板为长板者是也。”竺仙曰：“开静后，长击三通者，此名长板。”忠曰：“竺仙说合《禅苑》、《校定》，不合《日用清规》、《敕修清规》也。如《日用》、《敕修》以三下叠叠名长板，且随时讹耳。又竺仙时，《敕修清规》未撰成。”十八钟。鸣大钟。《敕修》。按，十八钟在堂前钟七下已前。又〈赴斋粥〉云：“近时诸方住持大钟鸣时，先入堂坐。”木鱼三通。长击。《禅苑》。众僧集定。旧说曰：“十八钟后，鸣木鱼。”《禅苑》云：“次打木鱼，众僧集定也。”版三下叠叠。大版。《敕修》。《日用》、《敕修》此名长板下钵。《日用清规》云：“闻木鱼后，长板鸣，下钵。”《敕修》云：“木鱼后，三下叠叠击之，谓之长板。”忠曰：“《敕修》已前，《日用清规》时已谬，《校定》亦只随时，《敕修》亦从流传乎。”竺仙曰：“十八钟后，三下板，名长板，非也。”忠曰：“竺仙说，合《禅苑》、《校定》。”问讯鼓三通。《禅苑》。此鼓在库前。又名下钵鼓。《禅苑》云：“三通鼓鸣者，住持人赴堂也。”堂前钟七下。与问讯鼓同时鸣。《禅苑》、《敕修》。旧说此名敛钟。《禅苑》云：“堂前小钟子鸣者，众僧下床，祇候问讯住持人也。”《敕修》云：“僧堂钟，住持入堂时鸣七下。”《莹山》云：“库前云鼓三会，及第三会，堂前小钟同鸣，报主人入堂也。”旧说曰：“竺仙曰：住持十八钟可入堂，或曰住持问讯鼓可入堂。何故？曰：十八钟时未下钵。忠曰：‘此依《敕修》。’至问讯鼓方下钵，为钵妨下床，且屏之。《禅苑》云：‘放钵须当上肩。’及住持入堂，即下床迎住持。住持上床毕，众却就座，安钵正面。按二说，住持问讯鼓入堂者近理。盖堂前敛钟与问讯鼓同时鸣之，而《清规》每云堂前钟七下，住持入堂故。”忠曰：“云：‘近时诸方住持，大钟鸣时先入堂坐。止此’乃知竺仙谓十八钟入堂者，诸方异规，何校是非？又或谓十八钟未下钵，只依《敕修》三下叠叠下钵也。然竺仙固主张开静后，长击三通板下钵，故十八钟已前既下钵而已。”
        </desc>
    </Doc>
    <Doc>
        <title>赠别经</title>
        <desc>
            云：“今晚大夜，则午后道旧、辨事、小师讽经，此名赠别经，以表生死道义也。”又见〈〉处。《毗奈耶杂事》云：“送丧苾刍可令能者诵三启无常经，并说伽陀为其咒愿。”前〈送亡〉处详引。忠曰：“此即佛制有送亡讽经事。”
        </desc>
    </Doc>
    <Doc>
        <title>赠别夜</title>
        <desc>大夜也，见前《大夜〉处。《大鑒清规》云：“今晚大夜，则午后道旧、辨事、小师讽经，此名赠别经，以表生死道义也。”</desc>
    </Doc>
    <Doc>
        <title/>
        <desc>
            《佛祖统纪》云：“《毗婆沙论》：‘斋者，以过中不食为体。’”又云：“《请观音疏》：‘斋者，齐也，齐身口业也。齐者祇是中道，后不得食者，表中法界外更无别法也。’”《释氏要览》云：“《起世因本经》云：‘乌脯沙陁，隋言增长，谓受持斋法，增长善根。’故佛教以过中不食名斋。”又云：“斋，正时。《毗罗三昧经》云：‘佛为法慧菩萨说四食时：一、旦时为天食；二、午时为法食时。佛断六趣因，令同三世佛，故制日午为法食正时也。’《僧祗律》云：‘午时，日影过一发一瞬，即是非时。’”斋字，和训登几，即是时字也。经律往往请佛者，先请而再请，白时至。《萨婆多毗尼》云：“问曰：先已请佛，何以重请？答曰：欲生增上功德故，先日以请，今更重请。又欲成三坚法故。又佛时到自行，何由得知？一居士在静处烧香，遥供养请佛，香来绕佛三匝。又云：佛自知时，不须外缘。”
        </desc>
    </Doc>
    <Doc>
        <title>斋罢</title>
        <desc>午斋之后也。云：“至日斋罢，堂司行者覆住持，两序诸寮挂念诵牌。”</desc>
    </Doc>
    <Doc>
        <title>斋板</title>
        <desc>忠曰：“库司大板，斋时鸣之，此名斋板。”云：“厨司方鸣斋板，就行饭。”</desc>
    </Doc>
    <Doc>
        <title>斋鼓</title>
        <desc>
            忠曰：“斋鼓在库司前。”云：“鸣库堂前斋鼓一通。”云：“斋鼓三通，如上堂时，但节会稍促而已。”忠曰：“节会者，一通为一会。节，裁节也。言斋时鼓，不可如上堂鼓长久击也。”
        </desc>
    </Doc>
    <Doc>
        <title>斋前鸣器</title>
        <desc>
            巡火板。云：“斋时，候巡火板鸣，先归钵位。”三下板。《禅苑》，众僧下钵。是名火板。忠曰：“单三下也，日本此谓三钟。按《禅苑》，如晨粥时，以长击三通下钵；斋时，以三下板下钵。”长板。长击三通。云：“大版，斋粥二时，长击三通。”大钟。十八下。《禅苑》报斋时。木鱼。二通。云：“斋粥二时，长击二通。”三下叠叠板。《敕修》云：“大版，斋粥云云，木鱼后三下叠叠。”问讯鼓三通。又名下钵鼓。《禅苑》云：“三通鼓鸣者，住持人赴堂也。堂前小钟子鸣者，众僧下床，祇候问讯住持人也。”堂前小钟。《禅苑》云：“斋前闻三下板鸣者，众僧下钵也。次鸣大钟者，报斋时也。自余长板、鱼鼓、堂前小钟、维那打锤、食毕下堂，并同晨粥之法。”
        </desc>
    </Doc>
    <Doc>
        <title>斋僧</title>
        <desc>
            《云卧纪谈》云：“池州梅山愚丘宗禅师，因练塘居士洪庆善持江东使节夜宿山间，相与夜话。洪问以：‘饭僧见于何经？其旨安在？’宗曰：‘《四十二章经》有云：饭恶人百，不如饭一善人，乃至饭千亿三世诸佛，不如饭一无住、无作、无证之者。其无修证则是正念独脱，能饭斯人则功超诸佛，然前辈知此旨者多矣！’洪曰：‘其为谁乎？’宗曰：‘且以近说，如秦少游，滕州贬所，自作挽章，有谁为饭黄缁之句。东坡既闻秦讣，以书送银五两，嘱范元长为秦饭僧。及东坡北归至毗陵，以疾不起，太学生裒钱于东京慧林饭僧。苏黄门撰《东坡墓志》首载之。’“洪曰：‘嚫金有据乎？’宗曰：‘公岂不见：燕群臣嘉宾也，既饮食之，又实币帛筐篚以将其厚意。盖饮食不足以尽敬，而加赠遗以致殷勤也。’于是为诵丁晋公斋僧疏曰：‘佛垂遍智，道育群生，凡欲救于倾危，必预形于景贶。谓白衣干禄，叨家宰之重权；丹陛宣恩，忝先皇之优渥。补仲山之衮，曲尽巧心；和傅说之羹，难调众口。尝于安寝，忽梦清容，妙训泠泠，俾尘心而早悟；真仪隐隐，恨凡目以那知？盖智未周身，事乖远害，至祸临而莫测，成灾及以非常，黜向西京，感圣恩而宽宥；窜于南裔，当忠宪以甘心。咎实自贻，孽非他作。念一家上散地，望万里以何归？既为负国之臣，永绝经邦之术，程游湘土，道假灵山，正当烦恼之身，忽接清凉之众，方知富贵难保始终，直饶鼎食之荣，岂若盂羹之美？特形归命，恭发精诚，虔施白金，充修净供，饭苾刍之高德，答懒瓒之深慈，冀保此行，乞无佗恙。伏愿天回南眷，泽赐下临，免置边夷，白日便同于鬼趣，赐归中夏，黄泉再感于天恩，虔罄丹诚，永繄法力。’洪曰：‘向读名臣传，只见补仲山衮、和傅说羹一联而已，今获全闻，其精祷若此。’”大慧为卢时用普说云：“我初到衡阳，诸处道友送得千百贯钱来，自家遣两个侍者去岳山、沩山诸处斋僧一巡。衡阳人初不知有斋僧之说，有来问妙喜者，对他道：‘只是把钱雇和尚吃饭。’过得几时，因普说，方与他说斋僧功德，后来稍稍知归向。唐时有个宣律师，为他持戒殊胜，戒光直透天宫，感得韦驮天神每日供天厨食。因问天神：‘世间功德，何者最大？’曰：‘斋僧功德最大。’”第九云：“若疾病、国难、贼难、父母、兄弟、和上、阿阇梨亡灭之日，及三七日，乃至七七日，亦应读诵讲说大乘经律，斋会求福。”
        </desc>
    </Doc>
    <Doc>
        <title>斋堂</title>
        <desc>
            忠曰：“斋堂即食堂也，食堂即僧堂也。今日本黄檗山僧堂外别设斋堂，盖大清禅林如是，非古也。”《佛祖统纪》云：“司马光暇日游洛阳诸寺，廊庑寂寂，忽声钟代鼓，至斋堂，见沙门端坐，默默方进匕箸。光欣然谓左右曰：‘不谓三代礼乐在缁衣中！’”
        </desc>
    </Doc>
    <Doc>
        <title>斋退</title>
        <desc>即斋罢也。云：“斋退，鸣鼓集众。”</desc>
    </Doc>
    <Doc>
        <title>展单</title>
        <desc>旧说曰：“无晚参时，鸣放参钟三下，其时展半单，盖为黄昏坐禅也。然放参钟名展单者，邻近释也。”〈日用轨范〉云：“坐参了，各出半单下地。”</desc>
    </Doc>
    <Doc>
        <title>展贺</title>
        <desc>
            忠曰：“开堂说法毕，下座后，大众贺入寺，是名展贺。”云：“客头行者即进炉烛，一字排列座前，专使插香，两展三礼毕，堂司行者喝云：‘诸山人事。’次喝云：‘西堂人事。’展礼，喝云：‘知事人事。’两展三礼，又喝云：‘首座、大众人事。’勤旧、蒙堂、前资、诸寮齐插香，同大众两展三礼毕，庄库、庵塔、法眷、乡人、暂到展贺毕，据座。侍者小师插香，大展三拜，次执局行者插香礼拜，次参头领众行者插香礼拜，次直厅、轿番、庄甲、作头、老郎、人仆参拜毕。”
        </desc>
    </Doc>
    <Doc>
        <title>掌簿判官</title>
        <desc>
            忠曰：“是土地神之属从者，凡张大帝、大权修利等，一切神前不妨皆安此像。盖护法神天各执赏罚之权，须备掌簿录之官吏也。”慧日山东福寺土地堂安梵天帝释据床像，像东安掌簿判官立像，其像着幞头，左手持卷轴，右手握笔。梵释像西，安感应使者立像，右手持棒担于右肩，左手持槌。东福曾此诸像各题其名云尔，事记于前〈宝冠释迦〉处。幞头者，《杜氏通典》云：“全幅巾而向后幞发，谓之头巾，俗人谓之幞头。后周武帝因裁幅巾为四脚，大唐因之。”又云：“唐太宗谓侍臣曰：‘幞头起于周武帝，盖取便于军容耳。’”云：“问：‘如何是衲僧活计？’师云：‘城东太山庙。’学云：‘不会意旨如何。’师云：‘判官手里笔。’”忠曰：“近见中华人撰《禅林方语》，其〈神祇类〉载判官手里笔句，可知此判官谓神之属官者，而握笔者是掌簿判官也。”又按左采簿右握笔者，记录众之善恶行事，以备赏罚之证也。同彤管记功书过之义。《竹窗三笔》云：“夫剃削者，应离世绝俗，柰何接踵于长途广化？募化者，罕遇道流，而恒见缁辈也，有手持缘簿，如土地神前之判官者。”忠曰：“已称判官，而在土地神前，则可证大帝、大权等属官矣。”法山掌簿，旧着幞头，近加庄饰，佛工改着帝冠，又呼为张大帝，讹甚。旧说云：“土地神，十九用祠山张大帝，或用掌簿判官感应使者。”忠曰：“余观诸禅剎，少安张大帝，多祀大权。所谓十九者，旧说以大权讹称张大帝，故有此妄说。《梦语集》云：‘建仁祀张大帝。’”前〈祠山〉处引。又言：“或用掌簿判官感应使者，此亦讹也。夫掌簿感应是正神之属官，当先立正神，然后有部属，岂有无主虚设从之理耶？纵令有之，犹如不立本尊，而但置挟侍像而已。”
        </desc>
    </Doc>
    <Doc>
        <title>掌财</title>
        <desc>
            忠曰：“盖财帛也。”《希叟昙禅师开善录》谢新旧知客、掌财、维那上堂，云：“茶迎过客无新旧，秤定须弥有重轻，活弄手头虽得妙，何如闻爆桶箍声？”又〈份掌财秉炬曾充直岁。〉云：“渤涂直岁，寺基掌财，网市利不求龙断，开荒田先务烧畲。无星秤，较锱铢，丝毫不忒；破钁头，埋佛祖，深浅无差。掀翻死货，别立生涯，石火电光机路活，涅槃生死等空花。”忠曰：“寺基，盖镃基字也。”云：“秤盘上分斤定两是汝，算筒边横千竖百是汝，且道生死海中涵泳游戏，是汝不是汝云云。”
        </desc>
    </Doc>
    <Doc>
        <title>丈夫拜</title>
        <desc>
            《雪峰存禅师录》云：“师领徒南游，时黄涅槃预知师至，搘策造前途接之，抵苏溪，邂逅相遇，师遂问曰：‘近离什么处？’槃云：‘离辟支巖。’师云：‘巖中还有主么？’槃以竹策叩师簥，师乃出簥相见。槃云：‘曾郎万福！’师遽展丈夫拜，槃亦作女人拜答。师云：‘莫是女人么？’槃又设两拜云云。”
        </desc>
    </Doc>
    <Doc>
        <title/>
        <desc>
            《正字通》云：“今俗会计事物之数曰帐。”又云：“具来岁课役，以报度支为计帐，即今之文簿册籍。”云：“每岁一造计帐，三年一造户籍。”周祈《名义考》云：“今俗谓簿籍曰帐目。韵书：‘帐，帱也，帷也。’无有以簿籍为义者。按汉制，郡国岁时上计，颜师古曰：‘计，若今诸州之计帐是。’师古亦用帐字，其来久矣。”忠曰：“计数记曰帐。《唐书》已见，师古亦唐人。《正字通》云：‘今俗非也。’”《丹铅总录》云：“吏胥下流，市井米盐帐簿则用省讹俗字，如钱作，圣作圣，尽作尽是也。”
        </desc>
    </Doc>
    <Doc>
        <title>帐幕</title>
        <desc>
            云：“寝堂钉挂帐幕。”《正字通》云：“帐，知亮切，音障，帷幔通称。又今人以寝幄为帐，东方朔造甲乙帐。《程颢本传》：‘颢知扶清县，内侍王中正按阅保甲，邻邑竞侈，供帐悦之。主吏来请，颢曰：吾邑贫，独有令故青帐可用耳。’”
        </desc>
    </Doc>
    <Doc>
        <title>招宝七郎</title>
        <desc>
            洞家诸剎所祠土地称为招宝七郎。道元和尚归朝时，潜形随来护法。或云：“亦是大权而已。大权修利是封号，本名招宝七郎。招宝山在鄮峰，此神祠于此，七郎盖行第乎。止此”忠谓：“此未辄信，可更考。”梅峰信和尚云：“祀招宝七郎为护法，是唯局育王山。盖按陶弘景，名胜力菩萨，有事缘于育王山，招宝七郎恐是弘景乎！”〈永平道元和尚行状〉云：“宝庆三年冬，解缆发舶，天寒，白雪霏霏，忽有化神现前，师云：‘汝何神？’曰：‘我是招宝七郎，知师佩祖印还乡，愿相随护正法。’师叹曰：‘汝若然，须现小身。’神乃为白蛇三寸许，自入钵囊而屈蟠。”肥前州平户岛有祠，神名七郎权现，盖招宝七郎也。昔者唐船来，皆着于平户，故唐人祭之为护舶之神，犹如今时长崎妈祖。此祠至今存，其祠扁“绍法”二字，盖讹招宝也。《五国故事》云：“闽王延彬，圭之子，审知侄也，嗣圭封泉州。初，圭领兵至泉州，舍于开寺，始生延彬于寺之堂。既生，有一白雀栖于堂中，迄延彬之终，方失所在，凡三十年。仍岁丰稔，每发蛮舶，无失坠者，人因谓之招宝侍郎。”忠曰：“招宝七郎本护船神，而延彬无失于船，故雅称也，非延彬实是招宝神。”《三才图会》有招宝山图云：“招宝山在定海城东一里所，雄峻特立。《郡志》：山名候涛，以蕃舶货宝，来集其下故，又名招宝山。”《一统志》云：在定海县东五里。云：“与巾子山名。形势相控者，招宝山也，旧名候涛山，后以诸番入贡，停舶于此，故改今名。”忠曰：“按《名胜志》，鄮山、阿育王山皆在浙江宁波府鄞县，招宝山在宁波府定海县，故旧说招宝山在鄮峰，七郎亦是大权者，余未信之。”云：“招宝山，一名候涛山，四向海天无际，朝鲜、日本诸夷之域，皆在指顾中。”
        </desc>
    </Doc>
    <Doc>
        <title>招提</title>
        <desc>
            《增壹阿含经》云：“毗沙鬼白世尊曰：‘我今以此山谷施招提僧，唯愿世尊与我受之。’”《悲华经》云：“智华无垢坚菩提尊王如来！正法、像法中间，诸比丘、比丘尼无惭无愧，或断招提僧物，断现前僧衣服、饮食、卧具、医药。”《释氏要览》云：“招提，《增辉记》：梵云拓斗提奢，唐言四方僧物。但笔者讹拓为招，去斗奢留提，故称招提，即今十方住持寺院是也。”《翻译名义集》云：“《经音义》云：梵云拓斗提奢，唐言四方僧物。但笔者讹称招提，此翻别房施，或云对面施。或云梵言僧鬘，此翻对面施。《音义》云：体境交现曰对，辍己惠他名施。后魏太武始光元年造伽蓝，创立招提之名。”杜子美游龙门奉先寺诗云：“已从招提游，更宿招提境。”注云：“凡官赐额者为寺，私造者为兰若、招提。”
        </desc>
    </Doc>
    <Doc>
        <title>照拂</title>
        <desc>
            云：“维那烧香，点汤照拂。”云：“丛林之设，老病为先，照拂矜怜，犹须介念。”云章曰：“照者，鑒视也。照拂，点捡也。”忠曰：“照拂者，照顾辅弼也。拂，音弼。”《经国大典注解》云：“照，谓具见始末也。”云：“欲以太古久远之事，匡拂天子。”注：师古曰：“拂，读曰弼。”《正字通》云：“拂与弼通。《荀子》：‘谏诤辅拂。’”
        </desc>
    </Doc>
    <Doc>
        <title>照牌</title>
        <desc>
            云：“先看照牌，明记位次，免致临时仓遑。”忠曰：“‘看照牌，明记位次’，照义解得过半矣。凡照者，二物相照而鑒识也，如照牌。座间早有座牌贴各位了，然着座人不得入席预见之，故于外面别设牌，造座间样式，小片纸书众名，贴各位。着位人审视之，记己所著位毕，然后入座间，照看外牌位而坐，贵免致仓遑败阙矣。”旧说曰：“照牌者，座间不排名牌，只门外设木坐牌，造排坐位图而树之。大众审照视己之上下位，及时着席而已。其照视左右者，为能知邻位，则于己位不迷也，是以照视上下为照义。或曰：能明视己位，故云照；或曰：就照牌能视己位在某人下，某人上，故云照；或曰：照视己位在自上几位，自下几位，故云照。皆解不得照字，故今不取之。”忠曰：“今时照牌，用纸数十幅，连接令方，上横题‘第一筵照牌图’等字，其下图席样，以小片纸书名，以糊排贴，一如本席，众及时入席，照依外牌着坐。”云：“寝堂钉挂帐幕，排照牌。”又〈方丈特为新旧两序汤〉云：“烧香侍者预排照牌，至时鸣鼓。”又〈方丈管待新旧两序〉云：“寝堂设位排照牌，客集，报住持出接，各入座依照牌立定。”又〈方丈特为新挂搭茶〉云：“各依照牌归位立定。”又〈〉等云：“排照牌，都寺行礼。”又〈嗣法师忌〉云：“若讲特为伴真汤，斋罢，方丈客头请西堂两序晚间对真相伴吃汤，排照牌位。”禅林照牌似朝廷混榜。《事物纪原》云：“《宋朝会要》曰：‘大中祥符四年五月，晁迥等奏引试进士，预令于贡院纳案子。试前一日，贡院出榜晓示，逐人排坐位处所，则引试之。’有坐位榜，自此为始，今亦为之混榜。”
        </desc>
    </Doc>
    <Doc>
        <title>照堂</title>
        <desc>
            旧说曰：“照堂在僧堂之后。若住持事繁，不遑上堂，则立僧首座令挂牌，代住持入室普说，皆于是处，故堂内架法座矣。此屋连僧堂邃闇，故高其制，而取敝明，因名照堂。后来此处构尿所，未知其是也。又今时有法堂后造照堂者，固不足则也已。”云：“拥以照堂，明楼在前。”云：“至日侵晨洗面时，备卓子、笔砚列照堂，请各于名下书云：‘某甲谨拜尊命。’”〈破庵先禅师行状〉云：“至平江万寿旦过，值天大雪，夜坐，乃自念言：‘行脚十年矣，此回若不彻去，又是虚生浪死。’正闷闷閑，不觉钟动，趍后架，举头见‘照堂’二字，疑情顿释。”云：“先鸣方丈板、照堂板。”解者曰：“僧堂后、众寮后皆有照堂，而今鸣众寮之照堂板也。”忠曰：“但是僧堂有照堂，不用曲说。云章解圣节巡廊鸣板曰：‘巡廊鸣板者，先鸣方丈板，次鸣照堂板，次鸣众寮、首座寮等板。止此’云章已照堂之次，别言众寮，则可知照堂板但是僧堂后照堂板耳，故不用众寮后有照堂之说。”旧说曰：“今时称影堂为照堂，实无本据。或云照当作昭，乃昭穆之谓也。本当谓昭穆堂，而略称昭堂，此说亦杜撰矣。”忠曰：“《大应国师建长录》有新开昭堂升座，乃作昭字。盖日本禅林有忌火字，去列火者，如照牌作昭牌，录者从作昭堂乎！此升座语中，不于见祖塔飨堂事。又〈无文印癡绝行状〉曰：‘学徒中分遗骨，塔于照堂窣堵波之左。止此’《癡绝录》赵若琚撰行状，作‘中分其半，建塔径山菖蒲田玉芝庵。止此’此亦非谓影堂也，故影堂曰照堂，讹矣。余辩复见〈享堂处〉”。
        </desc>
    </Doc>
    <Doc>
        <title>照堂板</title>
        <desc>云：“次日，首座、众头首具状请佥。乃至照堂排位，都寺光伴，鸣照堂板云云。”</desc>
    </Doc>
    <Doc>
        <title>折钱</title>
        <desc>云：“如无布绢，随宜折钱俵之。”旧说曰：“以钱折中当布绢之价而俵之，此名折钱。”《月令广义》云：“《大明会典》：国初，宝钞与铜钱兼使，每钞一贯，折钱一千文，银一两。”</desc>
    </Doc>
    <Doc>
        <title>折水桶</title>
        <desc>
            忠曰：“弃钵水余残器，名折水桶。盖饮半弃半，故言折，减损之义。”云：“行食遍，烧香，，，归位伴斋，俟折水出，鸣鼓。”〈日用轨范〉云：“未折钵水，不得先收盖膝巾。”云：“一日，因入普贤殿中宴坐，倏有一神人跪膝于前，师问曰：‘汝其谁乎？’曰：‘护戒神也。’师曰：‘吾患有宿愆未殄，汝知之乎？’曰：‘师有何罪？唯一小过耳。’师曰：‘何也？’曰：‘凡折钵水，亦施主物，师每常倾弃，非所宜也。’言讫而隐。师自此洗钵水尽饮之。积久，因致脾胃疾，十载方愈。注云：凡折退饮食，及涕唾便利等，并宜鸣指，默念咒，发施心而倾弃之。”云：“不得以钵中残食弃地，应当学。”《小补韵会》云：“折，之列切，毁弃也。”《战国策》云：“战折兵之半。注云：折阅之折，减损也，食列反。”云：“善男子！无财之人自说无财，是义不然。何以故？一切水草，人无不有，虽是国主，不必能施，虽是贫穷，非不能施。何以故？贫穷之人，亦有食分，食已洗器，弃蕩涤汁，施应食者亦得福德。”
        </desc>
    </Doc>
    <Doc>
        <title>针筒</title>
        <desc>
            见〈戒刀〉处。世尊不听作象牙、骨、角、针、筒缘，见于《僧祇律》。《云门偃禅师录》云：“或云：‘佛法还有变易也无？’代云：‘钵盂、鞋履、拄杖、针筒。’”又云：“‘纽半破三，针筒鼻孔里道将一句来。’代云：‘海里使风山上船。’”云：“上堂云：‘须弥顶上不扣金钟，毕钵巖中无人聚会。山僧倒骑佛殿，诸人反着草鞋。朝游檀特，暮到罗浮。拄杖针筒，自家收取。’”《佛果击节录》云：“钦山将针线行脚，到处与人做衣。”详〈〉处。
        </desc>
    </Doc>
    <Doc>
        <title>珍羞</title>
        <desc>
            ：“上堂云：‘严备香花、灯烛、茶果、珍羞以伸供养。’”《小补韵会》云：“羞，膳也。一曰致滋味为羞。注疏：牛羊豕调以五味，盛之于豆，谓之羞。又食也，：‘群鸟养羞。’注：羞，谓所食也。疏云：若食之珍羞相似。”又作馐，《正字通》云：“馐、，并俗字。旧注：音修，膳也，荐也，义与羞同，误分为二，经传本借羞。”云：“我来感意气，捶炰列珍羞。”
        </desc>
    </Doc>
    <Doc>
        <title>珍重</title>
        <desc>
            云：“屏息拱听规诲毕，又三拜，参头喝云：‘珍重！’众齐低声和，问讯而退。”《僧史略》云：“临去，辞曰珍重者何？此则相见既毕，情意已通，嘱曰珍重。犹言善加保重，请加自爱，好将息，宜保惜同也。”《释氏要览》云：“释氏相见将退，即口云珍重，如此方俗云安置也。言珍重，即是嘱云善加保重也。若卑至于尊所，尊长命坐，及受经后去，即不云珍重，但合掌俯首，示敬也。”已下略举事证。云：“初夜唱礼了，僧堂前喝珍重；僧堂前喝珍重了，和尚处问讯。”又〈国清院奉禅师章〉云：“如何是出家人本分事？师曰：‘早起不审，夜间珍重。’”云：“问：‘如何是平常心？’师云：‘早朝不审，晚后珍重。’”云：“师住武昌大寂寺，一日，大众晚参，师见人人上来师前道：‘不审。’乃谓众曰：‘大众适来声向什么处去也？’有一僧竖起指头。师云：‘珍重！’”又〈巖头豁禅师章〉云：“夹山会下一僧至石霜，入门便道：‘不审。’石霜曰：‘不必，阇梨！’僧曰：‘恁么即珍重。’又到巖头，如前道不审。师曰：‘嘘！’僧曰：‘恁么即珍重。’方回步，师曰：‘虽是后生，亦能管带。’”云：“上堂，大众集定，云：‘上来打个不审，能消万两黄金；下去打个珍重，亦消得四天下供养。若作佛法话会，滴水难消；若作无事商量，眼中着屑。且作么生即是？’良久，云：‘还会么？珍重！’”忠曰：“或问：已言早起不审，却晚参道不审，何也？答曰：凡上来见师主，则不拘早晚，言不审，下去则言珍重。若常随者，早起见时可言不审，夜间退时可言珍重而已。”
        </desc>
    </Doc>
    <Doc>
        <title>真亭</title>
        <desc>
            云：“库司、丧司相关，提调丧仪香亭、真亭、幢幡、呗乐，龛前伞椅、汤、炉、挑灯、竹篦、拄杖、拂子、香合、法衣等物。”旧说曰：“真亭，挂亡尊宿真影之器。”忠曰：“真亭制四柱四宇，其形如亭，四傍皆张薄纱，透视玲珑，前担扁真亭两字，而影前安牌，或真影有赞辞，自书名，则不复用牌。丧赴化坛时，此器在龛前，扛而进发。”云：“明穆宗隆庆元年，孝洁肃皇后迁祔永陵仪云云。执事官进龙輴于享殿下，设真亭神位舆、謚册宝舆于殿前。”
        </desc>
    </Doc>
    <Doc>
        <title>砧基簿</title>
        <desc>
            云：“入院后，须会两序勤旧茶，详细询问山门事务，砧基契书什物，逐一点对交割。”云：“十册古传灯，转作砧基簿。”旧说曰：“砧基，础石也。谓‘初造寺时，定基石已。止此’是也。砧基簿者，始建寺所定殿堂、廊庑、柱础之图。虽后日无用物，然住持人不可不知，故入寺后，询问两序勤旧矣。今中峰意谓，今时参徒泥语，不彻本源，故传灯不益人，犹如砧基簿无用于后年也。”
        </desc>
    </Doc>
    <Doc>
        <title>枕子</title>
        <desc>
            〈日用轨范〉云：“五更钟未鸣，轻轻抬身，先起将枕子安脚下，未要拗，恐惊邻单。”《祖庭事苑》云：“《寄归传》云：‘南海十岛、西国五天，并皆不用木枕支头，神洲独有斯事。西方枕囊样式，其类相似，或取帛或布染色，随意缝为直袋，长一肘半，宽半肘，中间财者，随处所出。或可填毛，或盛麻缊，或蒲黄柳絮等，或决明麻豆，随时冷热，量意高下，斯乃取适安身，实无坚强之患。然为木枕疏硬，头下通风，致使时人多苦头疼。既而软物除风，麻豆明目，且能有益，用实无爽。又为寒乡冻顶，多得伤风，冬月鼻流，斯其过也。’今禅人多畜木桥枕，盖便于行脚收拾易然，故利时之用亦不可革也。”《法华文句记》云：“南山注经音云：‘西方无木枕，皆以赤皮内着绵毛，用倚卧也。’”《灵源拾遗》云：“昔哲侍者夜半不睡，以圆木为枕小睡，时枕转，觉而后安坐如故。”云：“僧问：‘法身还解说法也无？’师曰：‘我说不得，别有一人说得。’曰：‘说得底人在什么处？’师推枕子出。沩山闻，云：‘寂子用剑刃上事。’”
        </desc>
    </Doc>
    <Doc>
        <title>正日</title>
        <desc>正日者，当日也。云：“正日鸣钟集众。”又《灵骨入塔〉云：“正日鸣钟众集。”云：“‘质明而始行事。止此’质明者，正日也。”</desc>
    </Doc>
    <Doc>
        <title>正堂</title>
        <desc>一山曰：“正堂，方丈室也。”云：“师告寂，瘗于正堂。”《酉阳杂俎》云：“嵩山普寂禅师洁正堂，焚香端坐。未久，忽闻叩门，连云：‘天师一行和尚至矣。’一行入诣，寂作礼云云。”</desc>
    </Doc>
    <Doc>
        <title>支钞</title>
        <desc>忠曰：“分支所费用钱财也。”钞义，见〈收钞〉处。云：“支钞若干，系某项用度。”《品字笺》云：“支，支取、支给，谓取其所应取，给其所应给也。又度支，度其所宜支而支给之也。”</desc>
    </Doc>
    <Doc>
        <title>支用</title>
        <desc>支分也。分用钱物等也。见〈收管〉处。</desc>
    </Doc>
    <Doc>
        <title>知藏</title>
        <desc>
            即藏主也。《敕修清规》云：“知藏，职掌经藏，兼通义学。凡看经者，初入经堂，先白堂主，同到藏司相看，送归桉位，对触礼一拜，此古规也。今各僧看经，多就众寮，而藏殿无设几案者。然充其名，当尽其职，函帙目录，常加点对，缺者补完，蒸润者焙拭，残断者粘缀。若大众披阅，则藏主置簿，照堂司所排经单列名，逐函交付。看毕，照簿交收入藏，庶无散失。”
        </desc>
    </Doc>
    <Doc>
        <title>知殿</title>
        <desc>掌佛殿事者曰知殿。《敕修清规》云：“知殿，掌诸殿堂香灯，时时拂拭尘埃，严洁几案。或遇风起，须息炉内香火及结起幡脚，防顾使勿近灯烛。施主香钱，不得互用。佛诞日浴佛，煎汤供大众。四斋日，开殿门，以便往来瞻礼。”
        </desc>
    </Doc>
    <Doc>
        <title>知客</title>
        <desc>
            《敕修清规》云：“知客，职典宾客，凡官员、檀越、尊宿、诸方名德之士相过者，香茶迎待，随令行者通报方丈，然后引上相见，仍照管安下去处。如以次人客，只就客司相款。或欲诣方丈、库司、诸寮相访，令行者引往。其旦过寮床帐什物，灯油柴炭，常令齐整。新到须加温存。维那在假，则摄其行事。僧堂前检点，行益客僧粥饭。遇亡僧，同侍者把帐；暂到死，主其丧。雪窦在大阳，禅月在石霜，皆典此职。毋忽。”云：“师在大沩为知客，李殿院来，问云：‘知客是长老乡人那？’师云：‘不敢。’李云：‘且在这里，不得乱走。’师云：‘本为行脚。’李云：‘行脚当为何事？’师云：‘看乱走底。’李大笑。”
        </desc>
    </Doc>
    <Doc>
        <title>知客板头</title>
        <desc>忠曰：“在外堂后门内南边。”曰：“住持引手揖煎点人坐，位居知客板头。”又〈专使特为受请人煎点〉云：“住持对面设新命位，堂外知客板头设专使位。”</desc>
    </Doc>
    <Doc>
        <title>知客床</title>
        <desc>即知客板头也。</desc>
    </Doc>
    <Doc>
        <title>知客寮</title>
        <desc>
            客司者，知客寮也。若呼人为客司，则知客是也。云：“官员、尊宿相过者，引上相见，仍照管安下去处。如以次人客，只就客司相款。”云：“佛眼，五祖会中，在客司，因夜坐拨火，忽然猛省。”应庵华禅师《蒋山录》载之，作充知客。
        </desc>
    </Doc>
    <Doc>
        <title>知库</title>
        <desc>库头又名知库。见〈库头〉处。云：“无矫伪，多质直，竖百横千，对本收息。质知库！日暮也，收取钥匙。”</desc>
    </Doc>
    <Doc>
        <title>知寮</title>
        <desc>
            知寮者，即寮主也。云：“放参开笼，须白知寮。”〈日用轨范〉云：“粥前、斋前、放参后，不得开函柜。如有急切，白主事人，寮中白寮主，僧堂白圣僧侍者。”解曰：“此寮主者，慈受所谓知寮也。”
        </desc>
    </Doc>
    <Doc>
        <title>知识会</title>
        <desc>忠曰：“供养五十三善知识也。”《北涧简禅师续集》：“灵隐散知识会，首求颂云：‘无识无知五十三，劳他童子遍咨参。朝来灵隐罗斋去，添得从前满面惭。’”</desc>
    </Doc>
    <Doc>
        <title>知事</title>
        <desc>
            东序，此言知事，乃主事也。列东序知事，云：“都监寺、维那、副寺、典座，直岁是也。”忠曰：“知事之知，犹如知州之知也。”知寮、知浴、知殿等例解。《品字笺》云：“知，主也。《易》：‘干知大始。’又如今之知府州县，知字皆作主字解。”明极俊禅师云：“以廉于己，世法通者归东序，谓之知事。”详于〈两班〉处。《僧史略》云：“案西域知事僧，总曰羯磨陀那，译为知事，亦曰悦众，谓知其事，悦其众也。稽其佛世，饮光统众于灵鹫，身子莅事于竹林，及沓婆摩罗年甫十六，已证应真，其后念身不牢固，请为僧知事。”曰：“世尊告阿难陀曰：‘汝今宜去告彼难陀，令作知事人。’即便往报：‘世尊令尔作知事人。’问曰：‘云何名为知事人？欲作何事？’答曰：‘可于寺中检校众事。’问曰：‘如何应作？’答言：‘具寿！凡知事者，若诸苾刍出乞食时，应可洒埽寺中田地，取新牛粪，次第净涂，作意防守，勿令失落。有平章事，当为白僧。若有香华，应行与众。夜闭门户，至晓当开。大小行处，常须洗拭。若于寺中有损坏处，即应修补。’”《永平清规》引之。《大方等日藏经》云：“频婆娑罗王言：‘世尊！有何等人堪为知事，守护僧物，供养供给如法比丘？’佛言：‘大王！有二种人堪持僧事，守护僧物。何者为二？一者具八解脱阿罗汉人；二者须陀洹等三果学人。此二种人堪知僧事，供养众僧。诸余比丘或戒不具足，心不平等，不令是人为知僧事。’”云：“摩诃迦叶白佛言：‘世尊！云何比丘能营众事？’佛告迦叶：‘我听二种比丘得营众事，何等二？一者能净持戒；二者畏于后世，喻如金刚。复有二种，何等二？一者识知业报；二者有诸惭愧及以悔心。复有二种，何等二？一者阿罗汉；二者能修八背舍者。迦叶！如是二种比丘，我听营事，自无疮疣。何以故？迦叶！护他人意，此事难故。迦叶！于佛法中，种种出家、种种性、种种心、种种解脱、种种断结，或有阿兰若，或有乞食，或有乐住山林，或有乐近聚落，清净持戒，或有能离四枙，或有勤修多闻，或有辩说诸法，或有善持戒律，或有善持毗尼仪式，或有游诸城邑聚落，为人说法，有如是等诸比丘僧、营事比丘，善取如是诸人心相。“‘乃至迦叶！若营事比丘数得僧物，悭惜藏举，或非时与僧，或复难与，或困苦与，或少与，或不与，或有与者，或不与者，营事比丘以此不善根故，堕秽恶饿鬼，常食粪丸。此人命终，当生是中，尔时更有饿鬼以食示之，而复不与此鬼。尔时悕望欲得，谛视此食，目不曾眴，受饑渴苦，于百千岁中常不得食。或时得食，变为粪屎，或作脓血。何以故？有持戒人，人所敬礼，僧所有物，以自在故，而难与之。迦叶！若营事比丘以常住僧物，若招提僧物及以佛物，辄自杂用，得大苦报，若受一劫，若过一劫。何以故？以侵三宝物故。迦叶！若营事比丘闻如是罪，知如是罪，而故生瞋心于持戒者，我今说此，诸佛世尊所不能治。迦叶！是故营事比丘闻如是非法罪已，应当善护身口意业，自护亦护他。迦叶！营事比丘宁自啖身肉，终不杂用三宝之物作衣钵饮食。’尔时，摩诃迦叶白佛言：‘世尊！未曾有也！如来自以慈心说如是法，为无惭愧者说无惭愧法，有惭愧者说惭愧法。’”云：“然盗戒相隐，极难分了，若广张体貌，徒盈卷轴。至于披检，取悟必繁，故略列犯缘，粗知梗概，意存省事知足。忧心念道者，缘境既局，少应清洁。若多众务而欲高升者，必罗盗网，终无有出。何者？由心怀胜劣，倒想未倾，初果无学方可营事。有心怀道者，细读附事，深思乃知。”《人天宝鑒》云：“石窗恭禅师久依天童宏智禅师，细大职务靡不历试。一日，归省母，母曰：‘汝行脚本为了生死，度父母，而长为人主事，茍不明因果，将累我于地下。’恭曰：‘某于常住，毫发不欺，虽一炬之灯，亦分彼此之用，无足虑我。’母曰：‘然，过水得不脚湿。’”忠曰：“世尊说须陀洹、阿罗汉而方可知事，盖其滥盗犯也。恭师之母，惧果因，如此深得佛意。呜呼贤哉！今之知事，若秉意不低细，则为不及一妇人之智焉。”
        </desc>
    </Doc>
    <Doc>
        <title>知浴</title>
        <desc>
            《敕修清规》云：“知浴，凡遇开浴，斋前挂开浴牌。寒月五日一浴，暑天每日淋汗。铺设浴室，挂手巾，出面盆、拖鞋、脚布。参头差行者直浴，斋罢，浴头覆维那、首座、住持毕，鸣鼓三下，浴圣桶内皆着少汤，烧香礼拜，想请圣浴。次第巡廊鸣板三下遍，鸣鼓：第一通，僧众入浴；第二通末，头首入浴；第三通，行者入浴，此时住持方入，以屏风遮隔而浴；第四通，人力入浴。监作行者、知事居末浴，就弹压之，并点视，令息灶中火及炭煤，水洒干净，有余柴搬于远处云云。能妙触宣明，成佛子住，则功不浪施矣。”云：“参雪峰，尝问师曰：‘见说临济有三句，是否？’师曰：‘是。’曰：‘作么生是第一句？’师举目视之。雪峰曰：‘此犹是第二句，如何是第一句？’师叉手而退，自此，雪峰深器之。室中印解，师资道成，师更不他游，而掌浴室焉。一日，玄沙上问讯，雪峰曰：‘此间有个老鼠子，今在浴室里。’玄沙曰：‘待与和尚勘破。’言讫，到浴室，遇师打水，玄沙曰：‘相看上座。’师曰：‘已相见了。’玄沙曰：‘什么劫中曾相见？’师曰：‘瞌睡作么？’玄沙却入方丈，白雪峰曰：‘已勘破了。’雪峰曰：‘作么生勘伊？’玄沙举前语，雪峰曰：‘汝着贼也。’”
        </desc>
    </Doc>
    <Doc>
        <title>执局行者</title>
        <desc>
            云：“方丈执局及参头领众行者、人仆、轿番，以次参拜。”又〈开堂祝寿〉云：“展贺毕，据座，侍者小师插香，大展三拜，次执局行者插香礼拜，次参头领众行者插香礼拜。”忠曰：“方丈及六局行者，就诸职者，此谓执局也。次言参头领众行者，是无职掌者。”
        </desc>
    </Doc>
    <Doc>
        <title>执事</title>
        <desc>
            即知事也。《虚堂愚和尚报恩录》曰：“谢执事上堂：‘一跳一踯，师子颦呻；一新一旧，和气如春。报恩尺不如寸，赢得癡坐。何也？家里有人。’”曰：“前期十日，帅执事而卜日，遂戒。”注：执事，宗伯大卜之属。
        </desc>
    </Doc>
    <Doc>
        <title>直殿行者</title>
        <desc>守佛殿行者。云：“堂司行者、直殿行者常加伺候，毋令怠慢。”</desc>
    </Doc>
    <Doc>
        <title>直裰</title>
        <desc>
            忠曰：“以偏衫与裙子直缀合，故曰直裰。”《敕修清规》云：“直裰，相传前辈见僧有偏衫而无裙，有裙而无偏衫，遂合二衣为直裰。然普化索木直裰，大阳传革履布裰，古亦有矣。”虎关和尚《直裰辨》，见〈偏衫〉处。忠曰：“云：‘方丈行者，麻布巾、裰。止此’巾、裰二物，头巾、直裰也。余谓行者虽亦着直裰，其相须与僧直裰有异焉。何以知之？〈沙弥得度章〉云：‘圣僧案前置袈裟、直裰、度牒于上。’又云：‘拜父母，即更僧衣。止此’此时未及披袈裟，故知僧衣，僧之直裰，而初置案上者，今脱行者裰而更僧裰也。故余谓行者裰相，须异僧裰焉。”《临济玄禅师录》云：“普化一日于街市中，就人乞直裰，人皆与之，普化俱不要。师令院主买棺一具，普化归来，师云：‘我与汝做得个直裰了也。’普化便自担去，绕街市叫云：‘临济与我做直裰了也，我往东门迁化去云云。’”云：“至大阳，机语与明安延公相契，延叹曰：‘吾老矣！洞上一宗遂竟无人耶？’以平生所著直裰、皮履示之。远曰：‘当为持此衣履求人付之，如何？’延许之曰：‘他日果得人，出吾偈为证，偈曰：杨广山前草，凭君待宾焞。异苗翻茂处，深密固灵根。’其尾云：‘得法者，潜众十年，方可阐扬。’远拜受辞去。”在家有着直裰者。《谈宝》云：“富郑公致政，归西都，尝着布直裰，跨驴出郊。”《瑯邪代醉编》云：“至如上衣下衣，各为长短之制。衣才至膝，裳乃裙也，今之祭服是也。后魏胡服，便于鞍马，遂施裙于衣，为横幅而缀于下，谓之栏，今之公裳是也，则戎狄之服也。”忠曰：“今时明僧裙下横缀一幅，左右作斜折，此所谓栏乎。”
        </desc>
    </Doc>
    <Doc>
        <title>直灵</title>
        <desc>守亡者龛，曰直灵。云：“直灵行者每日上粥饭。”</desc>
    </Doc>
    <Doc>
        <title>直灵行者</title>
        <desc>云：“直灵行者每日上粥饭。”</desc>
    </Doc>
    <Doc>
        <title>直日</title>
        <desc>见〈直岁〉处。《俗事考》云：“俗语直日，见。”</desc>
    </Doc>
    <Doc>
        <title>直岁</title>
        <desc>
            忠曰：“《正字通》云：‘直，当也。止此’盖当一岁干事，故谓直岁也。”《敕修清规》云：“直岁，职掌一切作务，凡殿堂、寮舍之损漏者，常加整葺。动用什物，常阅其数。役作人力，稽其工程，黜其游墯，毋纵浮食，蠹财害公。田园庄舍，碾磨碓坊，头疋舟车，火烛盗贼，巡护防警，差拨使令。赏罚惟当，并宜公勤，劳逸必均。如大修造，则添人同掌之。”《释氏要览》云：“《三千威仪经》：‘具十德堪充直岁。’文多不录。今但掌园民直岁调也。”又见〈主事〉处。《大比丘三千威仪》云：“直岁有十德：一者为三法尽力；二者若有比丘从远方来，当迎安隐；三者当给与床席，若灯火，三日至七日；四者设房皆满，当自避持处与之；五者当数往问讯占视；六者当为说国土习俗；七者当忧所不具足；八者若中有共诤者，不得有所助，常当和解令安隐；九者若宿与不相便安，不得于众中呵骂，亦不得呼人使共作某令主不可；十者不得与摩波利共诤求长短数于众中。若行说之，亦不得取三法中所有物持行作恩惠。如法行者，可作直岁。”《僧史略》云：“或立直岁，则直一年，或直月、直半月、直日，皆悦众也。”《祖庭事苑》云：“按《僧史》谓，直一年之务，故立此职。今禅门虽不止定岁时，立名亦法于古制也。”慈觉〈龟镜文〉云：“为众僧作务，故有直岁。”又云：“安处僧房，护惜什物，所以报直岁也。”又云：“寮舍不修，什物不备，非直岁所以安众也。”又云：“居处受用，不思后人，非所以报直岁也。”云：“师在沩山为直岁，作务归，沩问：‘甚么处去来？’师曰：‘田中来。’沩曰：‘田中多少人？’师插锹叉手。沩曰：‘今日南山大有人刈茅。’师拔锹便行。”
        </desc>
    </Doc>
    <Doc>
        <title>直堂</title>
        <desc>
            《禅苑清规》云：“直堂之法，从上间第二座被位为头，次第轮转，终而复始。主看守堂中众僧被位衣钵。早晨长板时，大众集，持直堂牌，于当日上座前问讯，云：‘上座！今日直堂交牌讫。’问讯，归位。如食位与被位相远，即须记被位不看之人于何粥饭，所贵至时，不烦寻讨。如只在邻位，亦当下床纳牌。受牌人但□所问讯纳之，并不下床。直堂人常在堂中，于上下间照管。如有所干，须请熟分兄弟暂时看守，并不得赴升堂及延寿堂，并外请念诵、诸处茶汤。如全众出入，除维那指挥锁堂，并不得擅离所守，至放参后方可随意。如堂中去失，系是放参已前，方是直堂人位责。直堂以放参为限也。欲开函柜，或抽衣被，并先白直堂人知。如不先报，即当审问。开静已前，放参已后，众中兄弟并不得开函柜及抽取衣被，如送入衣被则不妨。如有所犯，即邻位及众人呵止，不得规避直堂，预迁被位，令堂众动念。”云：“堂中有直堂牌，刻云：轮次直堂，周而复始。住山押。”
        </desc>
    </Doc>
    <Doc>
        <title>直堂</title>
        <desc>直僧堂也。云：“堂中有直堂牌，刻云：‘轮次直堂，周而复始。’”又见〈守寮〉处。</desc>
    </Doc>
    <Doc>
        <title>直堂牌</title>
        <desc>云：堂中有直堂牌，刻云：┌────────────────┐│轮次直堂，周而复始。住山押│两面刻。照依被位资次，每日五更钟绝后，交下次人，终日看守。└────────────────┘
        </desc>
    </Doc>
    <Doc>
        <title>直厅</title>
        <desc>
            旧说曰：“直厅者，力者也。”忠曰：“僧寺亦当拟官有厅事，今直厅，直于厅事者。”《小补韵会》云：“毛氏曰：‘听事，言受事察讼于是。汉、晋皆作听，六朝以来乃始加广。’”有直厅名。见〈庄甲〉处。又〈侍者进退〉云：“方丈行者、直厅、轿番拜贺。”
        </desc>
    </Doc>
    <Doc>
        <title>直浴</title>
        <desc>云：“参头差行者直浴。”</desc>
    </Doc>
    <Doc>
        <title>直月</title>
        <desc>见〈直岁〉处。</desc>
    </Doc>
    <Doc>
        <title>止挂搭</title>
        <desc>云：“丛林以三月初一日出草单，方丈止挂搭。”又〈月分须知〉云：“四月初一日，锁旦过。”见〈〉处。</desc>
    </Doc>
    <Doc>
        <title>纸被</title>
        <desc>云：“通身不挂寸丝，单明一色边事。要知结角罗纹，径问床子枕子。”</desc>
    </Doc>
    <Doc>
        <title>纸钱</title>
        <desc>
            忠曰：“日本禅林，祈祷及盂兰盆会等，雕纸如钱形，数十相连，与绘马、《心经》共之，挂之堂柱。会毕，则设铜钵，就内点火焚化之，所以飨鬼神也。或以锡箔、鍮箔。妆纸为银钱、金钱，则滋殷重也。”《顺和名类聚》云：“纸钱，俗云加美势迩。一云势迩加太。《新乐府》云：‘神之来兮风飘飘，纸钱动兮锦伞摇。’”《释门正统》云：“今之施食，亦施财者。《事祖广记》云：‘寓钱，今楮镪也。’云：‘玄宗时，玙为祠祭使，专以祠解中帝意，有所禳祓，大抵类巫觋。汉以来，葬者皆有瘗钱，后世俚俗稍以纸寓钱为鬼事，至是玙乃用之。’则是丧祭之焚纸钱，起于汉世之瘗钱也。其祷神而用寓钱，则自王玙始耳。今巫家有焚羹禳谢之事，亦自此也。”忠曰：“所援〈王玙传〉，即《新唐书》也。”《佛祖统纪》云：“唐以前无纸钱为用者，自王玙盛行此法。于是冥中藏积缗镪、金银、缯彩，与世间所用无少异。由心法之能变造故，天府冥关亦随人心而转。世有用纸镪寄库者，有鬼神用纸镪入人间买物者，有见泰山堆积蜡钱无用，云人间化财用油炷度火为汗者，此等显验不一。心生则种种法生，不特纸钱一法而已也。”大慧为卢时用普说云：“宣律师问韦驮天神：‘世人奉鬼神以纸钱，还可用否？’曰：‘用矣。’盖古时无纸钱，汉魏已前多埋钱，冥冥之中亦能享受。唐高宗已后方有纸钱，后来有智之人去藏教中搜出化财雨宝真言，使人持诵，能令一财变无量财。”已下录焚纸钱法。《茅亭客话》云：“孙处士，名知微，字太古，眉州彭山人也。因师益部攻水墨僧令宗，俗姓丘氏。导江县有一女巫，知微尝问其鬼神形状，欲资其画。女巫曰：‘今见有王三郎在冥中，足知鬼神之事，处士请自问之。’知微曰：‘敢问三郎鬼神形状。’俄有应者云云。知微曰：‘今欲酬君，君欲希我何物？’应者曰：‘望君济我资镪数百千贯。’知微辞之。应者曰：‘所求者，非世间铜钱为者，乃楮货尔。’知微乃许之。应者曰：‘烧时慎勿使着地，可以薪草荐藉之，向一处以火爇，不得搅剔，其钱则不破碎，一一可达也。’遂依教燔纸钱数百千贯。噫！昔汉世以前，未知幽冥以何为赂遗之物尔。”已下录焚纸钱自唐时。云：“王玙少习礼学，博求祠祭仪注以干。时开元末，玄宗方尊道术，靡神不宗。玙抗疏引古今祀典，请置春坛祀青帝于国东郊。玄宗甚然之，因迁太常博士侍御史充祠祭使，玙专以祀事希幸。每行祠祷，或焚纸钱祷祈福祐，近于巫觋，由是过承恩遇。肃宗即位，累迁太常卿，以祠祷每多赐赉。”云：“王玙者，方庆六世孙，少为礼家学。玄宗在位久，推崇老子道，好神仙事，广修祠祭，靡神不祈。玙上言请筑坛东郊祀青帝，天子入其言，擢太常博士侍御史为祠祭使，玙专以祠解中帝意，有所禳祓，大抵类巫觋。汉以来，葬丧皆有瘗钱，后世里俗稍以纸寓钱为鬼事，至是玙乃用之。肃宗立，累迁太常卿，又以祠祷见宠。”已下证鬼用纸钱事。唐唐临《冥报记》云：“永徽二年六月九日，尚书都官令史王璹暴病死。经二日而苏，自言：初死时，见四人来至其所，云：‘官府追汝云云。’大官谓璹曰：‘汝无罪，放去。’璹拜辞云云。见向所讯璹之吏从门出来谓璹曰：‘君尚能待我甚善，可乞我千钱。’璹不应，内自思曰：‘吾无罪，官放我来，何为有贿吏乎？’吏即谓曰：‘君不得无行，吾向若不早将汝过官，令二日受缚，岂不困顿？’璹心然之，因愧谢曰：‘谨依命。’吏曰：‘吾不用汝铜钱，欲得白纸耳，期十五日来。’璹许诺。因问归路，吏曰：‘但东行二百步，当见一故墻，穿破见明，可推倒之，即至君家也。’璹如其言，行至墻，推良久乃倒容人，璹从倒处出，即至其所居隆政坊南门矣，于是归家，家人哭泣，入户而苏。至十五日，璹忘，不与钱，明日复病困绝。见吏来，怒曰：‘君果无行，期与我钱，遂不与，今当复将汝去。’因驱行出含光门，令入大坑，璹拜谢百余，并请作钱，乃放归。又苏，璹告家人买纸百张，作钱送之。明日，璹又病困，复见吏曰：‘君幸能与我钱，而恶不好。’璹复辞谢，请更作许之。又至二十一日，璹令以六十钱市纸百张，白纸作钱并酒食，自于隆政坊西渠水上烧之，既而身体轻健遂愈。”又《冥报记》云：“左监门校尉冯翊李山龙，以武德中暴病亡，而心上不冷如掌许，家人未忍殡敛。至七日而苏，自说云：当死时，被冥官收录至一官曹云云。有三人语山龙曰：‘王放君去，可不少多乞遗我等。’山龙未言，吏谓山龙曰：‘王放君，不由彼。三人者，是前收录君使人：一是绳主，当以赤绳缚君者；一是棒主，击君头者；一是袋主，吸君气者。见君得还，故乞物耳。’山龙惶惧，谢三人曰：‘愚不识公，请至家备物，但不知于何处送之？’三人曰：‘于水边若树下。’山龙许诺。辞吏归家，见亲眷正哭，经营殡具，山龙又至尸傍，即苏。后日剪纸作钱帛并酒食，自送于水边烧之，忽见三人来谢曰：‘蒙君不失信，重相赠遗愧荷。’言毕不见。”《太平广记》云：“韩彻者，以乾元中任陇州吴山令，进士宇文觌、辛稷随彻读。觌、稷掘令厅大槐树孔得冢，彻至，命佐史收骨发，以新棺敛葬。诸野灵托巫语云：‘己是晋将军契苾锷，明府恩及幽壤。然创造此谋是宇文世及辛四，幽魂佩戴，岂敢忘之？辛侯不久自当擢禄，足光其身。但宇文生命薄无位，且多厄难，我当救其三死。’以至会岐州土贼欲僭伪号，署置百官，觌有名，被署中书舍人，贼寻被官兵所杀，觌等七十余人，系州狱十人。锷复至觌妻所语云：‘七郎犯事，我在地中，大为求请，然要三千贯钱。’妻辞贫家实不能办。锷曰：‘地府所用是人间纸钱。’妻云：‘纸钱当力办之。’焚毕，复至狱中谓觌曰：‘我适于夫人索三千贯为君属请，事亦解矣。有刘使君至者，即当得放，饱食无忧也。’寻而诏用刘晏为陇州刺史，辞日奏曰：‘点污名贤，曾未相见所由，但以为逆所引，悉皆系狱。臣至州日，请一切释免。’上可其奏。晏至州上毕，悉召狱囚，宣敕放之。”《广异记》。已下录成长史黄色涂锡作金，鬼用之。《冥报记》云：“眭仁茜者，赵郡邯郸人也。少有经学，不信鬼神，常欲试其有无，就见鬼人。学之十余年，不能得见。后徙家向县，于路见一人如大官，衣冠甚伟，乘好马，从五十余人骑，视仁茜而不言。后数见之，常如此。经十年，凡数十相见。后忽驻马呼茜曰：‘比频见君，情相眷慕，愿与君交游。’茜即拜之，问：‘公何人耶？’答：‘吾是鬼耳，姓成名景，本弘农人。西晋时为别驾，今任胡国长史。’仁茜问：‘其国何在？王何姓名？’答曰：‘黄河已北总为临胡国，国都在楼烦西北沙碛是也。其王是故赵武灵王，今统此国，总受太山控摄，每月各使上相，朝于太山。是以数来过此，与君相遇也。’“以至时大业初，江陵岑之象为邯郸令，子文本年未弱冠，之象请仁茜于家，教文本书。茜以此事告文本，仍谓曰：‘成长史谓曰：我有一事，羞君不得道，既与君交，亦不能不告君。鬼神道中亦有食，然不能饱，苦饑。若得人食，便得一年饱，众鬼多偷窃人食。我既贵重，不能偷之，从君请一餐。’茜既告文本，文本即为具馔，备设珍羞。茜曰：‘鬼不欲入人屋，可于外边张幕设席，陈酒食于上。’文本如其言。至时，仁茜见景两客来坐，从百余骑。既坐，文本向席再拜，谢以食之不精，亦传意辞谢。初文本将设食，仁茜请有金帛以赠之。文本问：‘是何等物？’茜云：‘鬼所用物，皆与人异，唯黄金及绢为得通用。然亦不如假者，以黄色涂大锡作金，以纸为绢帛，最为贵上。’文本如言作之。及景食毕，令从骑更代坐食。文本以所作金钱、丝绢赠之。景深喜，谢曰：‘因眭生烦郎君供给，郎君颇欲知寿命乎？’文本辞曰：‘不愿知也。’景辞而去。”引之。《释氏要览》云：“《冥报记》云：唐眭仁茜为鬼成景设酒食，复以钱彩为好。辞曰：鬼所用钱，即纸钱也。若彩绢亦纸为之。银即锡纸，金即黄涂之也。”忠曰：“《要览》所言多谬妄矣，《释门正统》一承《要览》之谬。按《冥报记》眭仁茜事中，但云‘以黄色涂大锡作金，以纸为绢帛。止此’未初言鬼所用即纸钱也，银即锡纸等，亦非彼言。《冥报记》言鬼用纸钱，唯在彼王璹及李山龙记中耳。”《释门正统》云：“《法苑珠林》云：纸钱起于殷长史也。”忠曰：“《珠林》引《冥报记》载眭仁茜事，但云成景为胡国长史，初不言殷长史。予谓成字上残缺，下似殷字下画，或填补者误作殷字。然自此妄一出，诸说雷同，以鬼用纸钱为成景事，复讹成长史为殷长史。儒家不能多览释典，遂有纸钱起于殷长史之说，实《珠林》无此说耳矣。”已下录儒家辨纸钱。《就日录》云：“焚纸钱之说，曰：‘汉以来，葬者皆有瘗钱，后世里俗稍以纸寓钱为鬼事，至是玙乃用为禳祓。’则是丧葬之焚纸钱起于汉世之瘗钱也，其祷神而用寓钱，则自王玙始矣。康节先生春秋祭祀，约古今礼行之，亦焚楮钱。程伊川怪问之，曰：‘冥器之义也，脱有益，非孝子顺孙之心乎！’徽庙朝，高峰廖用中奏乞禁焚纸钱，有云：尝怪世俗凿纸为钱焚之，以徼福于鬼神者，不知何所据依，非无荒唐不经之说，要皆下俚之所传耳。使鬼神而有知，谓之慢神欺鬼可也。“李珂《松牕百记》云：世既是妄，人死而为鬼，其妄又可知。无身心耳目口鼻之实，而六习常不断，颠倒沉迷，岂复觉悟？方其具酒肴，列冥器，凿楮象钱，印绘车马而焚之，以妄塞妄也。盖尝源其本初，恐瘗钱为死者之祸，及世艰得钱，易以纸钱，自后沿袭至唐而焚之，其来久且远。而廖高峰遽欲绝之，以塞妄费。且夫子谓‘死葬之以礼’，又曰‘敬鬼神而远之’，是夫子不欲遽绝。而以有无之中言之，惟邵康节云‘脱有益，非孝子顺孙之心’最为通议。”忠曰：“康节窃信释氏轮回鬼神之说者，故有此言。康节信轮回，见于《闻见前录》。”戴埴《鼠璞》云：“《法苑珠林》载纸钱起于殷长史。载汉来皆有瘗钱，后里俗稍以纸寓钱，王玙乃用于祠祭。今儒家以为释氏法，于丧祭皆屏去。予谓不然，之死而致死之不仁，之死而致生之不知，谓之明器神明之也。汉之瘗钱，近于之死而致生，以纸寓钱亦明器也，与涂车刍灵何以异？俗谓果资于冥涂，则可笑！”忠曰：“云：‘孔子曰：之死而致死之不仁，而不可为也；之死而致生之不知，而不可为也。止此’《梦溪笔谈》云：‘先王之于死者，以之为无知则不仁，以之为有知则不智。’”《文公家礼》全载《鼠璞》说《家礼》为晁氏说。云：“按此，则用纸钱代币帛似亦无害。”宋叶《爱日斋藂抄》云：“《事林广记》考论寓钱之始，云今楮镪也，以至自王玙始耳。与前引《释门正统》全同。《法苑珠林》云：‘纸钱起于殷长史也。’按此，则里俗以纸寓钱，玙始用之，非创于玙矣。朱文公云：‘纸钱起玄宗时王玙。盖古人以玉币，后来易以钱。玄宗惑于王玙之术，而鬼神事繁，无许多钱来埋得，玙作纸钱易之，文字便是难理会。且如载范传正言，唯颜鲁公、张司业家祭不用纸钱易之，文字便是难理会。且如唐故衣冠效之。而国初言礼者错看，遂作纸衣冠而不用纸钱，不知衣冠纸钱有何间别。’“近世戴氏《鼠璞》云：‘《法苑珠林》载纸钱起于殷长史。以至谓果资于冥涂，则可笑！’全同前引《鼠璞》。是说虽异，亦有文公纸衣冠何别之？吕南公有〈钱邓公不烧楮镪颂〉有云：‘古用币以礼神祗，后之罪士为多，则假之以请禳祷祈，假之不已，则翻楮代焉而弗支。是故罪士满世，而莫救其非。’大抵深恶夫寓钱以徼福者也。予观洪庆善《杜诗辨证》载，文宗备问云：南齐废帝东昏侯好鬼神之术，剪纸为钱，以代束帛。至唐盛行其事，云有益幽冥。又牛僧孺云：楮钱，唐初剪纸为之。此是以补《事林广记》之未及。”已下略举机缘。《大慧武库》云：“汾阳无德禅师，一日，谓众曰：‘夜来梦亡父母觅酒肉纸钱，不免徇俗，置以祀之。’事办于库堂，设位如俗间礼。酌酒、行肉、化纸钱讫，令集知事头首散其余盘，知事辈却之，无德独坐筵中，饮啖自若。众僧数曰：‘酒肉僧，岂堪为师法耶？’腰包尽去。惟慈明、大愚、泉大道等六七人在耳。无德翌日上堂云：‘许多閑神野鬼，祇消一盘酒肉，两陌纸钱，断送去了也！《法华经》云：此众无枝叶，唯有诸贞实。’下座。”
        </desc>
    </Doc>
    <Doc>
        <title>炙茄会</title>
        <desc>云</desc>
    </Doc>
    <Doc>
        <title>中香</title>
        <desc>云：“一大二中。”解者曰：“谓大香一片，中香二片也。”</desc>
    </Doc>
    <Doc>
        <title>中兴祖</title>
        <desc>见〈準开山〉处。</desc>
    </Doc>
    <Doc>
        <title>钟头</title>
        <desc>
            云：“《付法传》说罽宾咤王死，作千头鱼，常为剑轮斫首，痛不可言，每闻钟声，则剑轮不下。晨昏扣钟，无非佛事。《高僧传》释智兴如法鸣钟，声震地府，受苦者皆解脱。”云：“报钟头，候鸣大钟。”又劝化铸钟者，曰钟头。云：“归宗年来寂寞太甚也，思得六十棒吃，谁为下手？忽然圆上座出来道：‘法圆下手。’秪向伊道：‘待你铸钟了，则分付拄杖子。’”
        </desc>
    </Doc>
    <Doc>
        <title>众财</title>
        <desc>
            《人天宝鑒》云：“灵源清禅师门榜，其略曰：‘惟清名曰住持，实同客寄，但以领徒弘法，仰助教风为职事尔。若其常住所管财物，既非己有，理不得专，一委知事僧徒分局主执，明依公私合用支破。惟清止同众僧斋衬，随身瓶钵，任缘去住而已。伏想四方君子来有所须，顾寝食祇接之，余别难供应。盖以彼所管者，世法则属官物，佛教则为众财。偷众财，盗官物，以买悦人情，而取安己有，实非素志之所敢当。预具白闻，冀垂恕察。’石刻在天童。”
        </desc>
    </Doc>
    <Doc>
        <title>众寮</title>
        <desc>
            忠曰：“众寮之制南向也。云：‘新挂搭人转东边，寮主转西边，又触礼一拜，寮主引挂搭人排列，朝观音问讯。止此’是可证南面之制也。”云：“寮元掌众寮之经文什物之类。”《。》云：“大元泰定丙寅八月至博多，明年正月上京，关东使来，迎居建长，三月十二日入寺，檀信稟以大国禅林所宜行事，悉举行之。师开堂告香普说，新造众寮规制如灵隐者，国中始有也。”众寮图，诸书所载似有讹差，今多依南禅规式之所图。东序西序图镰仓清规众寮图
        </desc>
    </Doc>
    <Doc>
        <title>众寮内板</title>
        <desc>众寮中小板称内板。详〈众寮外板〉处。云：“行者引至众寮，鸣内板三下，寮主相接入门。”</desc>
    </Doc>
    <Doc>
        <title>众寮前板</title>
        <desc>云：“堂司行者预鸣众寮前板三下，集众坐堂。”</desc>
    </Doc>
    <Doc>
        <title>众寮图</title>
        <desc>见〈〉处。</desc>
    </Doc>
    <Doc>
        <title>众寮外板</title>
        <desc>
            众寮前板称外板，其内板小，外板大也。云：“众寮内外各有版：外版每日大众问讯时三下，坐禅、坐参时各三下，候众归堂，次第鸣之，点茶汤时长击之；内板，挂搭归寮时三下，茶汤行盏二下，收盏一下，退座三下，小座汤长击之。”
        </desc>
    </Doc>
    <Doc>
        <title>众寮香炉</title>
        <desc>忠曰：“众寮行礼，安七个香罏。”见〈〉处。云：“进中炉、上下间炉前烧香。”</desc>
    </Doc>
    <Doc>
        <title>众寮行者</title>
        <desc>云：“寮行者，常常在寮，凡事听寮元主副号令。如新来副寮未知，行者详细白知。每日点茶之汤，行者管，寮主提点之。”</desc>
    </Doc>
    <Doc>
        <title>众寮中小板</title>
        <desc>云：“斋退，鸣寮中小板，点茶人门外右立，揖众入。”</desc>
    </Doc>
    <Doc>
        <title>重病闾</title>
        <desc>
            盖亦是延寿堂也。《大慧武库》云：“圆悟到五祖室中，平生所得，一句用不着，出不逊语，忿然而去。祖云：‘汝去游浙中，着一顿热病打时，方思量我在。’圆悟到金山，忽染伤寒，困极，移入重病闾，遂以平生参得底禅试之，无一句得力，追绎五祖之语，乃自誓曰：‘我病稍间，即径归五祖。’”
        </desc>
    </Doc>
    <Doc>
        <title>周罗发</title>
        <desc>
            云：“戒师用净瓶灌顶，以指滴水于顶上，执刀剃头。乃至本师执刀云：‘最后一结，谓之周罗。唯师一人，乃能断之。我今为汝除去，汝今许否？’答云：‘可尔。’”云：“与剃发时，当顶留五三周罗发，来至和尚前互跪。和尚问云：‘今为汝去顶发，可不？’答言：‘尔。’便为除之。”《资持记》云：“周罗，《经音义》云：‘此翻为小，梵僧云小髻也。’留五三者，趣举其数，留一亦得。準知，落发本是和尚，恐其烦久，故令阇梨为除，余者但留少许，和尚亲落。”《释氏要览》云：“周罗发，即今亲教和尚最后为剃顶上发也。且三界九地烦恼，见修所断有八十一品，即第九地，末品烦恼名小结，微细难除。今此顶发，喻彼烦恼，九十六种外道皆不能尽除，唯佛弟子能断。故亲教师最后剃者，表为除残结，令出三界故。”《玄应经音义》云：“周罗，此译云小，谓小髻也。”
        </desc>
    </Doc>
    <Doc>
        <title>周祥</title>
        <desc>一周之祥祭，乃小祥忌也。云：“五祖周祥，上堂：‘去年今日时，红炉片雪飞；今日去年时，曹娥读夜碑。’”</desc>
    </Doc>
    <Doc>
        <title/>
        <desc>
            《四分律》云：“毗舍佉母白佛言：‘世尊！听阿那频头国诸比丘食粥，若世尊当听比丘食粥者，我当尽形寿供给。’”《十诵律》云：“佛言：‘毗舍佉！汝见何因缘故，欲常与比丘僧粥？’答言：‘大德！若比丘不食粥，有饑渴恼，或时腹内风起。我常与粥故，则无众恼。’”《释氏要览》云：“读五部律文，粥之缘起有三：初《僧祇律》云：‘佛住舍卫国，难陁母令作釜饭，逼上汁自饮，觉身中风除食消，便作念：阇梨是一食人，应当食粥。乃取多水少米，煎去二分，然后入胡椒荜拨末，盛满罂，持诣佛所，白言：唯愿世尊听诸比丘食粥。佛许，仍为说偈云：持戒清净人所奉，恭敬随时以粥施，十利饶益于行者，色力寿乐辞清辩，宿食风除饑渴消，是名良药佛所说。欲得人天长受乐，应当以粥施众僧。’次《四分律》云：‘佛在那频头国，，佛许之。’后《十诵律》云：‘婆罗门王阿耆达施八般粥，谓乳、酪、胡麻、豆、摩沙、荏苏等，佛许之。’”又云：“粥不正食摄。《僧祇律》云：‘粥出釜，划不成字，始名不正食。’”忠曰：“依《寄归传》、《四分律》等，五啖食谓饭、麦豆饭、麨、肉、饼，此为正食。五嚼食谓根、茎、叶、华、果，此为不正食。若已食前五，必不合餐后五；先食后五，则随意啖前五。”忠曰：“肉者，初听三种净肉，至《楞伽》、《涅槃》，方断肉食。”又《释氏要览》云：“今析粥十利者：一、色；二、力；三、寿；四、乐；五、词清；《俱舍》云：‘词，谓训释言词也。’六、辨；《俱舍》云：‘辩，谓展转言无滞碍也。’七、宿食消；八、风除；九、消饑；十、消渴。”守千《崆峒记》附法数中载粥十利云：“一、僧徒安乐；二、施主长寿；三、不阙修道；四、不生饑馑；五、当来胜报；六、佛果现前；七、众善庄严；八、先云离苦；九、不值刀兵；十、当生净土。”《四分律》云：“食粥有五事善：除饑、除渴、消宿食、大小便调适、除风患。食粥者有此五善事。”义堂和尚《日工集》云：“因雪示众：‘大雪，人民冻馁，薪贵如玉，洗面汤不用烧。湛堂準和尚以小杓汤洗面，尚余用濯足。古人用心如此，况斯时乎？又粥羹宜暂停之。凡粥贴羹汤，日本风俗而已，中华但用盐豉齑等。如今建长寺，每日堂中粥菜，用七纹钱买胡麻盐是也。’因举神鼎諲和尚住山十年，始有酱，食讫曰：‘古人住山安众，不论粥饭精粗，唯道是行。幸诸人不患暂时粥无羹矣。’”
        </desc>
    </Doc>
    <Doc>
        <title>粥罢</title>
        <desc>吃粥之后也。云：“至五更，住持行香回，再覆粥罢上堂。”</desc>
    </Doc>
    <Doc>
        <title>粥罢钟</title>
        <desc>旧说曰：“粥了后，打钟三下，此名粥罢钟，或曰此是展单钟也，非为粥罢。”忠曰：“此三下但是下堂钟也。”</desc>
    </Doc>
    <Doc>
        <title>粥街坊</title>
        <desc>云：“粥街坊、米麦街坊、菜街坊、酱街坊、水头、炭头、灯头、华严头、般若头、经头、弥陀头，并是外劝檀越，增长福田，内助禅林，资持道果。若非契圣运心，何以普酬众望？”</desc>
    </Doc>
    <Doc>
        <title>粥头</title>
        <desc>《禅苑清规》有粥头名。见〈般若头〉处。</desc>
    </Doc>
    <Doc>
        <title>咒心</title>
        <desc>
            忠曰：“七月十三日，楞严会满散，诵楞严经咒后文，此为结咒心。”云：“至七月十三日，满散礼同，但楞严头唱念咒尾之末章，维那回向而散。”云：“满散，楞严头须结咒心，维那宣疏，礼与启建同。”忠曰：“结咒心者，所谓咒尾末章也。《莹山》、《东渐》并名为佛母，无义，如下辨。”咒心文云：“阿难！是佛顶光聚悉怛多般怛罗秘密伽陀微妙章句，出生十方一切诸佛，十方如来因此咒心得成无上正遍知觉；十方如来执此咒心降伏诸魔，制诸外道；十方如来秉此咒心坐宝莲华，应微尘国；乃至十方如来传此咒心，于灭度后，付佛法事，究竟住持，严净戒律，悉得清净。”忠曰：“乃至字，越却经文贰伯字。《莹山清规》所载如此。”
        </desc>
    </Doc>
    <Doc>
        <title>咒愿</title>
        <desc>
            旧说曰：“斋粥咒愿，前堂首座唱之。粥时咒愿云：‘粥有十利，饶益行人，果报无边，究竟常乐。’斋时咒愿云：‘三德六味，施佛及僧，法界有情，普同供养。’”南本《涅槃经》云：“其食甘美，有六种味：一苦、二醋、三甘、四辛、五咸、六淡。复有三德：一者轻软；二者净洁；三者如法。”粥十利，见〈饮啖类〉。《增壹阿含经》云：“世尊告诸比丘：‘咒愿有六德，施主檀越成就三法：信根成就，戒德成就，闻成就。施物复成三法：物色成就，味成就，香成就。’”忠曰：“物色、味、香是咒愿六德中三法，亦可称三德。”云：“十声佛罢，良久，打槌一下，首座施食。粥云：‘粥有十利，饶益行人，果报生天，究竟常乐。’又云：‘粥是大良药，能除饑渴，消施受，获清凉，共成无上道。’斋云：‘三德六味，施佛及僧，法界人天，普同供养。’饡饭云：‘施者、受者俱获五常，色力命安，得无碍辩。’已上并引声高喝也。”《南禅规式》云：“僧堂粥斋咒愿，第一座唱之。若阙，则书记或藏主代之。后堂首座必不得代之，在后堂故。”《释氏要览》云：“《十诵律》云：‘佛言：应为施主种种赞叹咒愿，若上座不能，即次座能者作。’”旧说曰：“凡吃食，每三口咒愿，此名三口咒愿。盖为防杂念，然机劣不堪，故但于初三口而已。”《释氏要览》云：“《摩德伽论》云：‘若得食时，口口作念，凡食限三匙为一口。第一匙，默云：愿断一切恶；第二匙云：愿修一切善；第三匙云：所修善根，回向众生，普共成佛。’準论，须口口作念，若省繁，但初口三匙，总念亦得。”《僧史略》云：“西域上座，凡赴请，咒愿曰：‘二足常安，四足亦安，一切时中皆吉祥等。’以悦可檀越之心也。”忠曰：“一切事缘，皆可咒愿，如。又、广明咒愿，无住和尚《杂谈集》亦详说。”
        </desc>
    </Doc>
    <Doc>
        <title>茱萸茶</title>
        <desc>
            忠曰：“世典有九日佩茱萸，饮菊花酒之说。其点茱萸于茶，却见于禅策。”云：“九月重阳日早晨，知事烧香，点茱萸茶。”云：“瓦鼎松声涨苦荼，替杯中物泛茱萸，白衣不识缁衣客，自撷寒英插古壶。”云：“孟嘉已前，渊明去后，谁家篱畔欠黄花？那个杯中无白酒？重阳只是九月九。阿呵呵！始信茱萸茶苦涩，展眉人少皱眉多。”云：“今朝九月九，万物随时候。满泛茱萸茶，何用菊华酒？毕竟醉兀兀，不似长醒醒云云。”云：“紫萸满泛赵州茶，清香直透顶门烈。”《西京杂记》云：“戚夫人侍儿贾佩兰，后出为扶风人段儒妻，说在宫内时，九月九日佩茱萸，食蓬饵，饮菊花酒，令人长寿。”《瑯邪代醉编》云：“重阳佩茱萸囊，相传费长房故事。然武帝宫人贾佩兰，佩茱萸，食蓬饵，饮菊花酒，则西汉时已有此俗，不自长房始也。见《西京杂记》。”
        </desc>
    </Doc>
    <Doc>
        <title>诸法器</title>
        <desc>
            云：“至时鸣大钟诸法器，大众门迎。”又〈法器章〉云：“新住持入院，诸法器一齐俱鸣。”忠曰：“旧说以之为大开静，非也。大开静，但鸣厨前诸堂版而已，不鸣钟鼓。如今入院接住持，则钟、板、鼓一同鸣，故云诸法器也。”
        </desc>
    </Doc>
    <Doc>
        <title>诸寮报榜</title>
        <desc>云：“维那发诸寮报榜。”榜式云：报侍司曰申，尊住持也。前堂首座、侍司、众寮，必具戒次、州名，余皆不具。</desc>
    </Doc>
    <Doc>
        <title>诸寮小板</title>
        <desc>云：“方丈、库司、首座寮及诸寮各有小板，开静时皆长击之，报众时各鸣三下。”</desc>
    </Doc>
    <Doc>
        <title>诸色</title>
        <desc>忠曰：“犹言种种也。”云：“岁终，结呈诸色簿书。”</desc>
    </Doc>
    <Doc>
        <title>诸色作头</title>
        <desc>
            忠曰：“山门匠人，隶修造局者。”云：“直厅、轿番、庄甲、作头、老郎、人仆参拜。”又〈结制礼仪〉云：“参头领众行者插香礼拜次，作头领老郎、诸直厅、轿番、人仆等参拜。”又〈〉云：“方丈人仆、作头，麻布巾衫。”又同〈祭次〉，修造局之次有诸色作头。又见〈庄甲〉处。忠曰：“旧说曰：‘作头者，园头乎。止此’非也。余引《无準录》、《好生录》正其谬说。”《无準范禅师录》：“入城归上堂云：‘张都料、李作头，凿窍底凿窍，着楔底着楔。’”《好生录》云：“杏花寺八长老，一夕至丹墀，见巨蛇，即时打死。出山门，暗中忽有声曰：‘八长老！我与夏作头有仇，欲来相报，汝何无故杀我？’八长老惊，汗浃背，急趍出至街，恰遇夏匠，曰：‘你好造化。’夏问其故，长老具述前事。夏曰：‘此蛇在否？’引至蛇所，夏大怒，拔斧斫之，破脑出髓，髓溅入眼，眼遂烂，三年而死。长老亦因讼弊于狱。”忠曰：“已呼夏作头为夏匠，此作头是工匠之证。”
        </desc>
    </Doc>
    <Doc>
        <title>诸山疏</title>
        <desc>本寺邻封之诸山，制新住持入寺疏也。见〈山门疏〉处。</desc>
    </Doc>
    <Doc>
        <title>诸疏帖</title>
        <desc>
            《文体明辩》云：“疏者，布也。”《正字通》云：“疏，去声，暮韵，音数，条陈也。”忠曰：“疏者，条畅布陈其所蓄望也。”云：“具合用钱物、行李、人轿等，或舟船要用之物，官疏、院疏、僧官疏、诸院长老疏、施主疏、閑居官员疏、住持帖、本州县开报、彼处州县文牒、官员书信、院门茶榜，并须子细备辨，如法安置。”旧说曰：“士大夫为僧制请疏，泛论之，则南北朝时，沈休文发讲疏为始。禅林请住持疏，韶州防御使何希范等制请疏，令云门偃禅师住灵树为始，其疏载在《云门语录》后也。僧疏，则九峰韶公作疏请大觉琏和尚住阿育王山，此为始矣。”
        </desc>
    </Doc>
    <Doc>
        <title>竹篦</title>
        <desc>
            云：“提调竹篦、拄杖、拂子、香合、法衣等物。”已下略录事缘。云：“参见汝州省念禅师。师见来，竖起竹篦子云：‘不得唤作竹篦子，唤作竹篦子即触，不唤作竹篦子即背，唤作什么？’师近前掣得，掷向阶下云：‘在什么处？’念云：‘瞎。’师言下大悟。”《大慧杲禅师年谱》云：“师三十七岁。圆悟着《临济正宗记》以付之，分座训徒。师乃炷香为誓曰：‘宁以此身代众生受地狱苦，终不以佛法当人情。’乃握竹篦为应机之器，于是声誉蔼着。”又本录云：“师室中常举竹篦问学者曰：‘唤作竹篦则触，不唤作竹篦则背。’众下语皆不契。因僧请益，复成五颂示之。颂云：‘云门举起竹篦，开口知君话堕。上方香积不餐，甘伏食人涕唾。一云门举起竹篦，禅和切忌针锥。鸾凤不栖荆棘，。二云门举起竹篦，通身带水拖泥。奉报参玄上士，撒手悬崖勿迟。三云门举起竹篦，拟议知君乱统。直饶救得眼睛，当下失却鼻孔。四云门举起竹篦，露出心肝五脏。可怜猗死禅和，犹自魂飞胆丧。五’”
        </desc>
    </Doc>
    <Doc>
        <title>竹椅</title>
        <desc>忠曰：“以竹所造椅子也。”云：“公既与竹椅、蒲团为侣，不异善财见最寂静婆罗门。”</desc>
    </Doc>
    <Doc>
        <title>主盟</title>
        <desc>
            忠曰：“禅林主道聚者，呼为主盟。”云：“径山，天目之奇峰，久尸法席；灵隐，钱塘之胜概，愿得主盟。”云：“无德何以主盟？”〈襄九年〉云：“非礼何以主盟？”〈昭十三年〉云：“晋礼主盟。”《群玉韵府》云：“凡盟割牲，以玉敦承血，诸侯共歃血。主盟者执牛耳，掘坎埋牲，加载书堙之，言背盟者，如此牛也。”又云：“《礼记疏》：割牲左耳，盛以朱盘玉敦，用血为盟书，乃歃之。”忠曰：“禅林主盟，名义準拟世典。”
        </desc>
    </Doc>
    <Doc>
        <title>主丧</title>
        <desc>
            忠曰：“自代亡人指挥后事，总主领丧事者，其职甚重。”云：“请人主丧，须诸山名德、邻封老成，或法眷尊长，或只本寺首座。如有遗命，遵行举请。”又〈请主丧〉云：“主丧人至，鸣大钟，集众门迎，至龛前炷香，首座、大众问讯。”又云：“凡主丧者，须老成名德，如圆悟为开福宁和尚主丧，接月庵果公以嗣其法，可为标格。”《校定清规》云：“邻封当代归寂，如请主丧，一看亡者遗言，二者其徒虔请，尤宜审及。若亡者遗言，固不可辞；非其徒虔请，如得回互，最逃谤议，切不可有心希酬谢也。事稍违式，多致争讼，有玷法门。如圆悟与宁道者主开福之丧，接月庵果一人，便是承当后事之标格也。”《东渐略清规》云：“凡丧主，须老成宿德。圆悟为开福宁主丧；宏智作书遗大慧禅师，属以后事；晦堂祖心入灭，命门人黄庭坚主后事，岂可忽乎？”庞居士请于为丧主。《宗镜录》云：“昔有庞居士命女灵照曰：‘吾当先逝，汝可后来。专候日中，。’灵照曰：‘午即午矣，有蚀阳精。’居士怪之，自临窗下，其灵照忽尔回登父座，俄尔坐亡。居士笑云：‘甚为锋捷！空华落影，阳焰翻波。吾道于先，吾行于后。’遂往于相公为丧主，告于公曰：‘但愿空诸所有，慎勿实诸所无。’言讫而逝。”有缘禅师嘱杨习主丧。云：“宣宗皇帝尝戏书其衫背云：‘此童子与朕有缘。’由是名之有缘而剃落焉。天祐丁卯岁终，时司空杨公习方制置浙右，遗命主后事。”雪峰迁化，玄沙为丧主。云：“雪峰迁化，师作丧主，三朝集众煎茶，师于灵前拈起一只盏云：‘先师在日即且从，汝道如今作么生道？若道得，即先师无过；若道不得，即过在先师。还有人道得么？’如是三问，众无对，师扑破盏子归寺。”香林远禅师寂，宋珰主丧。云：“知府密学宋公珰，请至普安院安下云云。示众讫，坐逝，府主为师作丧主。”黄龙心禅师命山谷主丧。《雪堂拾遗录》云：“山谷尝问道于晦堂，晦堂入灭，山谷主后事，请胜寺长老秉炬，而火不爇。山谷顾谓死心曰：‘老师之意无他，盖欲这风颠汉说数句。’死心曰：‘某拘丧制中。’拒不出。山谷强之，死心执炬曰：‘不是殃门累及我，弥天过犯不容诛；而今两脚捎空去，不作牛兮便作驴。’遂以火炬打一圆相，云：‘只向这里雪屈。’撺下火炬，应手而爇。”大慧为宏智主丧。《人天宝鑒》云：“大慧主育王，一日执宏智手曰：‘吾二人偕老矣！尔唱我和，我唱尔和，一旦有先溘然者，则存者为主其事。’越岁，宏智告寂，大慧竟为主丧，不逾盟也。”《丛林盛事》亦云：“宏智入灭，妙喜主后事。”月林观禅师灭，陈贵谦作丧主。云：“先师圆寂后，陈提刑讳贵谦作丧主，临时令为先师挂真。”详〈〉处。教家善无畏化，诏李现护丧。《编年通论》云：“开元二十三年，三藏善无畏卒，春秋九十有九，诏鸿胪丞李现监护丧事。”儒家梁明山宾卒，昭明使王颙监护丧事。详〈〉处。君实卒，诏程伊川主丧。程子遗书云：“司马温公薨，朝廷命伊川为主丧事。子瞻周视无阙礼，乃曰：‘正叔丧礼，何其熟也！’”
        </desc>
    </Doc>
    <Doc>
        <title>主事</title>
        <desc>
            杨亿〈古清规序〉云：“长老上堂升座，主事、徒众雁立侧聆。”《释氏要览》云：“主事四员：一、监寺；二、维那；三、典座；四、直岁。”其义注于各职下。又云：“上之四人，皆不用本处徒弟，并于十方海众内佥选道心身干，知因果者，打键椎白众请之，用无常人。其或心力劳倦，告众归堂，则别请能者也。”云：“初上雪峰，参雪峰，礼拜讫，立于座右，雪峰才顾视，师便下看主事。”又〈渐源兴禅师章〉云：“师在道吾处为典座，一日，随道吾往檀越家吊丧。师以手拊棺曰：‘生耶？死耶？’道吾曰：‘生也不道，死也不道。’师曰：‘为什么不道？’道吾曰：‘不道，不道。’吊毕，同回途次，师曰：‘和尚今日须与仲兴道，傥更不道，即打去也。’道吾曰：‘打即任打，生也不道，死也不道。’师遂打道吾数拳。道吾归院，令师且去，‘少间主事知了，打汝。’师乃礼辞云云。”
        </desc>
    </Doc>
    <Doc>
        <title>主首</title>
        <desc>
            监寺亦曰主首。云：“师示寂，主首白师：‘谁可继席？’曰：‘堂中简。’时简密受师印，人无知者，以腊高为第一座。众不晓师意，谓令拣择，欲命第二座住持，且备礼先请简。简不让，即自持道具入方丈。众不惬，简察其情，乃弃去。”又〈南堂静禅师传〉云：“师住大隋，旧有龙居方丈寝室，累代不敢近。师至欲卧，主首白，师不顾，竟去卧。见龙卧床上，师以手推曰：‘老畜生！留老僧半榻。’就卧。及醒，龙不见，从此不来矣。”
        </desc>
    </Doc>
    <Doc>
        <title>主塔侍者</title>
        <desc>云：“塔中有达磨所传信衣、中宗赐摩衲宝钵、方辩塑真、道具等，主塔侍者尸之。”</desc>
    </Doc>
    <Doc>
        <title>主位</title>
        <desc>
            忠曰：“室南乡者，以东为主位，以西为宾位。如方丈。室东乡者，以北为主位，以南为宾位。如僧堂。室西乡者，以南为主位，以北为宾位。如库司。”云：“主人入门而右，客入门而左，主人就东阶，客就西阶。客若降等，则就主人之阶，主人固辞，然后客复就西阶。”《鹤林玉露》云：“四方以西为尊云云。今朝廷之上，群臣皆自东阶而升，不敢升自西阶。非特嫌，若宾主敌体，亦以西为尊也。班孟坚〈西都赋〉曰：‘左墄右平。’左，东也，东则为墄，若世所谓涩道，乃群臣所由登降之阶也。右，西也，西则为平而不为墄也。凡宾主之席，主东而宾西，亦所以尊宾也，非谓东尊于西而使宾次主也。故礼客降一等，则就主人之阶，盖客不敢自西阶，为宾主礼，欲自东阶随主人而升也。主人辞，客乃复位，盖主人不许，客然后自西阶升也。”唐赵璘《因话录》云：“人道尚右，以右为尊，先宾客，故西让客。主人在东，盖自卑也。今人东让客，岂礼哉？”云：“位为通侯，处列东第。”注：善曰：“东第，甲宅也，居帝城之东，故曰东第。”张揖曰：“列东第在天子下方。”翰曰：“第，次也，西为尊，东为下，言为通侯，列在天子之下次。”
        </desc>
    </Doc>
    <Doc>
        <title>拄杖</title>
        <desc>
            《释氏要览》云：“《十诵律》云：‘佛听蓄杖，，为坚牢故。’斯盖行李之善助也。，即小拄杖子，非今担衣钵大者。《毗柰耶》云：‘佛听蓄拄杖，有二因缘：一为老瘦无力，二为病苦婴身故。’隋炀帝在邸时，送法藏禅师灵寿杖，书云：‘每策此杖，时赐相忆。’”《毗奈耶杂事》云：“佛在鹫峰山，有老苾刍登山上下，脚跌倒地。佛言：‘应畜拄杖。’闻佛许已，六众即便以金银杂彩等物雕饰其杖，俗旅嫌贱。苾刍白佛，佛言：‘苾刍有二种缘应畜拄杖：一为老瘦无力，二为病苦婴身。’”略钞。《祖庭事苑》引《毗奈耶杂事》文毕，云：“正如今禅家游山拄杖，或乘危涉险，为扶力故，以杖尾细怯，遂存小枝许，串铁汞者是也。行脚高士多携粗重坚木，持以自炫，且曰：‘此足以御寇防身。’往往愚俗必谓禅家流固当若是，不薄吾佛之遗训乎？”已下略录事缘。：“临示疾时，举拄杖问众云：‘汝道古佛到遮里，为什么不肯住？’众无对。师云：‘为他途路不得力。’复云：‘作么生得力去？’乃横肩拄杖云：‘楖栗横担不顾人，却入千峰万峰去。’言毕圆寂。”百丈以拄杖、拂子付沩山。见〈拂子〉处。颂云：“格外丛林选出，生缘不在天台。虽然乌律卒地，力扶多少人来。”
        </desc>
    </Doc>
    <Doc>
        <title>拄杖触头净头</title>
        <desc>云：“拄杖之法，有枝者为触头，无枝者为净头。行时，净头在前，右手携之；如下笠时，在左手内；路上逢人，如略问讯，仰左手把拄杖，仰右手下笠，敛杖笠当胸。”</desc>
    </Doc>
    <Doc>
        <title/>
        <desc>
            云：“佛教入中国四百年，而达磨至，又八传而至百丈，唯以道相授受，或巖居穴处，或寄律寺，未有住持之名。百丈以禅宗寖盛，上而君相王公，下而儒老百氏，皆向风问道。有徒实蕃，非崇其位，则师法不严，始奉其师为住持，而尊之曰长老，如天竺之称舍利弗、须菩提，以齿德俱尊也。”云：“代佛扬化，表异知事，故云传法。各处一方，续佛慧命，斯曰住持。初转法轮，命为出世，师承有据，乃号传灯。得善现尊者长老之名，居金粟如来方丈之地，私称洒扫，贵徒严净道场；官请焚修，盖为祝延圣寿。故宜运大心，演大法，蕴大德，兴大行，廓大慈悲，作大佛事，成大益利。权衡在手，纵夺临时，规矩準绳，故难拟议。然其大体，令行禁止，必在威严，形直影端，莫如尊重，量才补职，略为指蹤，拱手仰成，慎无彻时。整肃丛林规矩，抚循龙象高僧，朝晡不倦指南，便是人天眼目。”云：“佛祖传持，延洪慧命，轨范三界，开凿人天，明向上事，转大法轮，居金粟如来方丈之位，得善现尊者长老之名。入室升堂，告香普说，世出世间，法如法说，行说俱到，名实相当。举古明今，师承有据，或单提直截，对接上根；或设化随机，诱劝中下，成就胜缘，权衡纵夺。致若行道说法之暇，勾稽钱谷簿书，丰俭随宜，供众修造，虽曰世间余事，古今亦号难齐，茍能兼济，斯谓全才。不及此者，竭力运谋，修造尽心，供众安僧，列职任贤，庶毋旷役，斯谓三等住持，良非细事。焚修祈祷，贵在专诚。临众閑居，无宜慢易。丛林之设，老病为先，照拂矜怜，尤须介念。方来高士，如礼送迎，率身以先，无事不办。如密庵披衣夜卧，代先师持戒，克振家声；地藏指石说心，与弟子投机，得大智慧。此皆千古典刑，佛法重任也。”明教嵩禅师〈广原教〉云：“教谓住持者，何谓也？住持也者，谓藉人持其法，使之永住而不泯也。夫戒定慧者，持法之具也；僧园物务者，持法之资也。法也者，大圣人之道也。资与具，待其人而后举，善其具而不善其资不可也，善其资而不善其具不可也，皆善可以持而住之也。昔灵山住持，以大迦叶统之；竹林住持，以身子尸之。故圣人之教盛，圣人之法长存。圣人既隐，其世数相去，茫然久乎！吾人侥幸，乃以住持名之势之利之，天下相习，沓焉纷然，几乎成风成俗也。圣人不复出，孰为之正？外卫者，不视不择，欲吾圣人之风不衰，望圣人之法益昌，不可得也。悲夫！吾何望也？”《禅林宝训》云：“密庵曰：‘住持有三莫：事繁莫惧，无事莫寻，是非莫辨。住持人达此三事，则不被外物所惑矣。’”云：“谢景温师直守潭州，虚大沩以致公，三辞不往。又嘱江西转运判官彭汝砺器资，请所以不赴长沙之意。公曰：‘愿见谢公，不愿领大沩也。马祖、百丈已前无住持事，道人相寻于空閑寂寞之滨而已。其后虽有住持，王臣尊礼为天人师。今则不然，挂名官府，如有户籍之民，直遣伍伯追呼之耳，此岂可复为也？’师直闻之，不敢以院事屈，愿一见之。公至长沙。”《清拙澄禅师圣因录》云：“古德住持有三种：一、说法；二、安众；三、修造。舍此之外，不为住持。昔汾阳感石门排闼，喻以佛法大事，靖退小节之言而起；大觉为九峰一疏而来；晦堂愿见谢公，不住大沩；应庵云：‘衲僧家着草鞋住院，何至如蚖蛇恋窟？’此皆中古传道名师，可为后世法。”《罗湖野录》云：“五祖演和尚付法衣佛鑒，曰：‘大凡应世，略为子陈其四端，虽世俗常谈，在力行何如耳。一、福不可受尽，福尽则必致祸殃；二、势不可使尽，势尽则定遭欺侮；三、语言不可说尽，说尽则机不密；四、规矩不可行尽，行尽则众难住。’”大慧杲和尚与鼓山逮长老书云：“沩山谓仰山曰：‘建法幢，立宗旨于一方，五种缘备，始得成就。五种缘谓外护缘、檀越缘、衲子缘、土地缘、道缘。’”《山庵杂录》云：“大凡住持人，须要钳辖仆隶，亦宜时时以善训之，庶不为恶而无累焉。千濑住嘉兴天宁，仆隶盗街坊人狗，煮而食之，千濑得煮狗名。荆石住姑苏承天，驾舟赴檀家请，经墅落，仆隶盗居民羊，煮而食之，荆石得煮羊名。夫盗狗盗羊，于二人何与？而当其恶名者，盖寻常失于钳辖严训而致然也。后之人亦当以彼二人为戒。”又云：“夫住持者，盖住一切菩萨智所住境，护持诸佛正法之轮。所谓佛子住持，而百丈立斯名，岂偶然哉？近代为住持，而名焉利焉者，不知其所系之重，间有好交俗子，从事饮啖。吁！可惜哉云云。”
        </desc>
    </Doc>
    <Doc>
        <title>祝圣拈香</title>
        <desc>
            刘熙《释名》云：“拈，黏也。两指翕之，黏着不放也。”忠曰：“拈香者，拈起香而烧之也。”忠曰：“开堂拈香祝天子，盖叶县神鼎为始。”《叶县省禅师录》云：“师开堂，捻香示众云：‘此一瓣香，不从他方得，即汝州水土然，愿皇帝万岁，重臣千秋，文武百僚常居禄位。’”忠曰：“此录无别嗣法香，其不从他得等，似寓嗣法意。又以臣僚香合拈，往时朴略如此。”《神鼎諲禅师录》云：“开堂日拈香：‘此一炷香，奉为今上皇帝，圣寿无疆。’”尔后香语稍文有对语四六，见演祖、佛眼等录。
        </desc>
    </Doc>
    <Doc>
        <title/>
        <desc>
            与匙交看。《篇海类编》云：“箸，治据切，与箸同。”《事物纪原》云：“《礼记》曰：‘饭黍无以箸。’《韩子》曰：‘纣为象箸。’观之，明箸前有，商纣始以象为之耳。”箸净头，《入众日用》云：“入则先匙，出则先箸，手把处为净头，向上肩。”
        </desc>
    </Doc>
    <Doc>
        <title>专使</title>
        <desc>
            忠曰：“专为某事发使，非托便，故曰专使。或又用《鲁论》文字。”《论语》云：“子曰：‘诵《诗》三百，授之以政，不达。使于四方，不能专对；虽多，亦奚以为？’”朱熹曰：“专，独也。”云：“库司会两序勤旧茶，议发专使修书、制疏、茶汤榜云云。所请专使，或上首知事，或勤旧，或西堂首座，或以次头首充之。若非知事充专使，亦须以下知事一人同去掌财议事。”云：“须择能事人充专使，如大慧见无尽，丛林未致寂寥。”云：“主丧请侍者、办事人充专使，分路驰送诸山、法眷、檀越、官员遗书。唯尊宿相见下语，须择能事人充专使。”《临济玄禅师录》云：“师为黄檗驰书去沩山，时仰山作知客，接得书便问：‘这个是黄檗底，那个是专使底？’师便掌。”
        </desc>
    </Doc>
    <Doc>
        <title>转藏</title>
        <desc>
            忠曰：“转读大藏经也。盖转藏与看藏不同。看者，每行阅过，自首彻尾；转者，唯读每卷初中后数行而已。初七行，中五行，后三行。”云：“旦望，古来转藏祝寿，今则必先侵晨登殿，御座前祝赞，于礼为恭。”
        </desc>
    </Doc>
    <Doc>
        <title>转大般若经</title>
        <desc>
            忠曰：“转读法，见〈转藏〉处。转读《般若》，见《苏悉地经》。”云：“犹不成者，当作此法，决定成就。所谓乞食精勤念诵，发大恭敬，巡八圣迹，礼拜行道，或复转读《大般若经》七遍，或一百遍。”《梁高僧传》慧皎论云：“天竺方俗，凡是歌咏法言皆称为呗。至于此土，咏经则称为转读，歌赞则号为梵音。”
        </desc>
    </Doc>
    <Doc>
        <title>转骨</title>
        <desc>云：“如衣钵丰厚，每日奠茶汤，添转龛、转骨等佛事。”忠曰：“转骨者，在入塔时，即自寝堂起骨，向塔所时，中路转回骨，向里税下，行转骨佛事。此局唯荼毗者。”</desc>
    </Doc>
    <Doc>
        <title>转经会</title>
        <desc>
            《卧云日件录》云：“宝德二年庚午九月，天龙寺梦窗国师一百年忌，修转经会。曰廿九日早晨，闻转经钟，众集云居，伶人作舞，六长老鸣铙，一长老唱摩诃般若波罗蜜多。景南引众行道，众各手把一卷经，自云居出天龙总门，到三会院。院内及临川诸堂、诸廊行道旋绕，无不到处，却出经旧路，复到云居门外，导师未及一匝，而行道才毕。”云：“唐宣宗问曰：‘禅师既会祖意，还礼佛转经否？’对曰：‘沙门释子礼佛转经，盖是住持常法，有四报焉。然依佛戒修身，参寻知识，渐修梵行，履践如来所行之迹。’”《碧巖录》云：“古人道：‘手不执经卷，常转如是经。’”《法华经玄义》云：“如此解字，手不执卷，常是读经；口无言声，遍诵众典。”
        </desc>
    </Doc>
    <Doc>
        <title>转龛</title>
        <desc>送亡中路有奠茶汤佛事，则暂转龛向里。见〈起龛〉处。</desc>
    </Doc>
    <Doc>
        <title>庄佃</title>
        <desc>
            农夫之属庄主者，其名见〈庄主〉处。《小补韵会》云：“佃，堂练切。《广韵》：营田。《增韵》：治田。又亭年切，治土也。”《居家必用》云：“佃客，谓治田分利之人也。”《和名类聚》云：“《唐韵》佃作田也，音与田同。”和名豆久太。
        </desc>
    </Doc>
    <Doc>
        <title>庄甲</title>
        <desc>忠曰：“庄甲即甲干，属庄主，故曰庄甲也。”云：“参头领众行者插香礼拜次，直厅、轿番、庄甲、作头、老郎、人仆参拜。”又〈〉：“老郎之次有庄甲。”</desc>
    </Doc>
    <Doc>
        <title>庄客</title>
        <desc>忠曰：“庄客即庄佃也。见〈甲干〉处。”</desc>
    </Doc>
    <Doc>
        <title>庄主</title>
        <desc>
            《敕修清规》云：“庄主，视田界至，修理庄舍，提督农务，抚安庄佃，些少事故，随时消弭；事关大体，申寺定夺。近时丛林，凋弊百出，而庄中尤甚，略举其三：诸方通害，初争庄职，安能遍及？构怨住持，上下不睦，一也。一充其职，离寺相远，靡所不为，致争起讼，供众钱粮尽皆耗费，复积逋负以累于后，因而纪纲不振，庄佃生侮，租课不还，其弊二也。纵使老成能事充之，而州县应酬，吏胥管干，乡都职役，邻里富豪，皆合追陪。既启其端，稍有不及，便生衅隙。虽不明支，而巧立除破，公私无益，故庄中之费，或半于寺，其弊三也。只如大家业产巨富，不闻分遣子弟遍居庄所，盖耕种有佃，提督则有甲干，收租之时，自有监收僧行。此外纵有输纳，修圩俵粮等项，只临时分委勤旧知事，限期使办，事毕旋归，非唯省费，有补常住，而消祸未萌，公私攸济。今诸方之废，如逃亡家，住持、勤旧能恤念寺门，欲撙费救弊，汰除滥冗，请自此始。其初例有当重难，而应充庄职者，别议酬补之。”慈觉〈龟镜文〉见〈园头〉处。
        </desc>
    </Doc>
    <Doc>
        <title>装香</title>
        <desc>云：“令供头僧堂内装香点灯。”</desc>
    </Doc>
    <Doc>
        <title>追荐</title>
        <desc>
            忠曰：“俗作追善，非也。”《丹铅总录》云：“荐者，祭之名，士无田则荐是也。”《慈受深禅师慧林录》云：“只如今日了初侍者追荐二亲，试问诸人：且道他父母在地狱中受苦耶？在人天受乐耶？”云：“及周朝忌日，尚有追荐。”《春渚纪闻》云：“明皇时，太真妃得白鹦鹉，聪慧可爱，妃每有燕游，必置之辇竿自随。一日，鹦鹉忽低首愁惨，太真呼问之，云：‘鹦鹉夜梦甚恶，恐不免一死。’已而，太真妃出后苑，有飞鹰就辇攫之而去，宫人多于金花纸上写《心经》追荐之者。”《灌顶十方净土经》云：“命终之人，在中阴中身如小儿，罪福未定，应为修福，愿亡者神使生十方无量剎土，承此功德，必得往生。”又云：“普广菩萨言：‘众生不信三宝，不行法戒等，命终堕三涂八难，亲族为修福，得福不？’佛言：‘七分之中为获一也。何故尔乎？缘其前世不信道德故，使福德七分获一。若以亡者严身之具、堂宇、室宅、园林、浴池以施三宝，此福最多，功德力强，可得拔彼地狱之殃，便得解脱，往生十方佛土。’”略钞。《法苑珠林》云：“《往生经》云：‘亡后作福，死者七分获一，余者属现造者。’”《宗镜录》云：“问：若言须与所熏和合一处，方名能熏者，且如先亡父母及先亡子孙等，后人为作功德，此亦是熏他识以获福故，如何不许？答：此有二解，一云此但为增上，令亡者自发心，非熏他识；二云七分之中，许获一分。难只此所获一分功德，便是此人造福，他人受果，应乖唯识义。答：有五力，唯识不判：一、定力；二、通力；三、借识力；四、大愿力；五、法威德力。”《优婆塞戒经》云：“佛言：‘或有说言，子修善法，父作不善，因子修善，令父不堕三恶道者，是义不然。何以故？身口意业各别异故。若父丧已，堕饿鬼中，子为追福，当知即得。若生天中，都不思念人中之物。何以故？天上成就胜妙宝故。若入地狱，身受苦恼，不暇思念，是故不得。畜生、人中亦复如是。若谓饿鬼何缘独得？以其本有爱贪悭吝故。堕饿鬼中，既为饿鬼，常悔本过，思念欲得，是故得之。若所为者，生余道中，其余眷属堕饿鬼者，皆悉得之。是故智者应为饿鬼勤作福德。’”《大毗婆沙论》云：“生闻婆罗门白佛言：‘乔答摩！我有亲里命过，欲施其食，彼为得我食不？’世尊告言：‘此事不定。所以者何？诸有情类有五趣别，若汝亲里生地狱中，食地狱食，以自存活，彼不能受汝食。生傍生趣、天趣、人趣亦复如是。若汝亲里生鬼趣中，则能受汝所施饮食。’婆罗门言：‘若我亲里不生鬼趣，所施饮食，谁当受之？’佛语彼言：‘饿鬼趣中无汝亲里，无有是处。’乃至广说。”《冥报记》云：“眭仁茜问鬼成景曰：‘人死当分入六道，那得尽为鬼？’景曰：‘君县内万余户，狱囚常二十人已下；万户之内，五品官无，九品已上官数十人，六道之内亦一如此耳。其得天道，万无一人，如君县内无一五品官；得人道者有数人，如君九品；入地狱者亦数十，如君狱内囚；唯鬼及畜生最为多也，如君县内课役户。就此道中，又有等级。’因指其从者曰：‘彼人大不如我，其不及彼者尤多。’”忠曰：“世尊说应为鬼道作福善，而诸道中，鬼畜居多之理，景鬼之言尽矣。审惟彼此，追荐之业不可废焉。”
        </desc>
    </Doc>
    <Doc>
        <title/>
        <desc>
            《正字通》云：“椎，直回切，音锤，击物具，俗作槌、锤。《集韵》作桘。”北凉《涅槃经》云：“世法有五种：名世、句世、缚世、法世、执着世。乃至云何法世？如鸣椎集僧、严鼓诫兵、吹贝知时，是名法世。”云：“钟鼓绝，鸣椎一下，众展钵云云。”又〈法器章〉云：“椎，斋粥二时，僧堂内开钵、念佛、唱食、遍食、施财、白众，皆鸣之，维那主之。下堂时，圣僧侍者鸣之。”云：“维那最初打槌一下者，众僧开钵也。随槌声白：‘念《心经》三卷。’次打槌一下者，白设粥意也。或表叹读疏。次打槌十下者，念十佛名也。次打槌一下者，首座施粥也。又打槌一下者，粥遍也。粥罢，打槌一下者，众僧下堂也。”斋时，维那打槌同晨粥之法。又〈赴粥饭〉云：“清净法身等，下槌太疾，即打着佛脚；下槌太慢，则打着佛头。”云：“师在襄州破威仪堂只着衬衣，于砧槌边立，拈起槌云：‘道得即不打。’众默然，师便打一下。”曰：“没巴鼻处抛出八棱槌。”解者曰：“造槌为八角，像须弥八方也。”忠曰：“有须弥为椎之语，故作此说。”
        </desc>
    </Doc>
    <Doc>
        <title>准开山</title>
        <desc>《东渐略清规》云：“道行崇重，功被山门者，谓之準开山，或号中兴祖。”</desc>
    </Doc>
    <Doc>
        <title>卓凳</title>
        <desc>忠曰：“卓前之凳子也，或卓、凳二物也。”云：“或勤旧有田地、米谷、房舍、床榻、卓凳，当尽归常住。”</desc>
    </Doc>
    <Doc>
        <title>卓袱</title>
        <desc>
            忠曰：“斗彩锦绣之类，缝合令方而覆卓上。或覆时其角在正中与左右垂下，此言卓袱，此物正在卓围之上面。”《字汇》云：“袱房六切，音伏，包袱。”云：“请客侍者预依戒次，具茶状，备卓袱、笔砚。”又〈受嗣法人煎点〉云：“至日，僧堂住持位严设敷陈，及卓袱、。”云：“请客侍者预日令客头至堂司具新到戒次写茶状，客头备卓袱。”和俗用亡者衣物等，作佛祖位前庄严卓袱、斗帐等，亦有据。《随愿往生十方净土经》云：“佛言：‘若以亡者严身之具、堂宇室宅、园林浴池，以施三宝，此福最多，功德力强，可得拔彼地狱之殃。以是因缘，便得解脱忧苦之患，长得度脱，往生十方诸佛净土。’”已下系供养具
        </desc>
    </Doc>
    <Doc>
        <title>卓围</title>
        <desc>
            见〈卓子〉处。忠曰：“斗彩金襕等，周围卓四面到地者，言卓围也，与卓袱不同。大鑒已言袱子并卓围，二物可知也。”《水浒传》云：“香车龙亭，抬放忠义堂上，中间设着三个几案，都用黄罗龙凤卓围围着，正中设万岁龙牌，将御书丹诏放在。”
        </desc>
    </Doc>
    <Doc>
        <title>卓子</title>
        <desc>云：“于山门炉前安卓子，庄严、袱子并卓围。”</desc>
    </Doc>
    <Doc>
        <title>子院</title>
        <desc>丛林诸院依附本寺者为子院。</desc>
    </Doc>
    <Doc>
        <title>紫衣</title>
        <desc>
            忠曰：“僧赐紫服，中华以唐法朗等为始，日本以建仁寺荣西、永平寺道元为始。”《僧史略》云：“古之所贵，名与器焉。赐人服章，极则朱紫、绿皂、黄绶，乃为降次，故曰加紫绶必得金章。今僧但受其紫，而不金也。方袍非绶。寻诸史，僧衣赤黄黑青等色，不闻朱紫。案《唐书》：则天朝有僧法朗等，重译《大云经》，陈符命言：则天是弥勒下生，为阎浮提主，唐氏合微，故由之革命，称周。《新大云经》曰终后生弥勒宫，不言则天是弥勒。法朗、薛怀义九人并封县公，赐物有差，皆赐紫袈裟、银龟袋。其《大云经》颁于天下寺各藏一本，令高座讲说。赐紫自此始也。”《延宝传灯录，建仁寺明庵荣西禅师章》曰：“建仁二年，金吾大将军赖家源公，施地于洛东，营大禅剎。先是平侍郎奏赐紫衣。”《永平道元和尚行状》云：“后嵯峨帝听师道誉，赐紫方袍，号佛法上人禅师。师力辞不许，作偈奉谢曰：‘永平虽山浅，敕命重重重，却被猿鹤笑，紫衣一老翁。’”《僧史略》云：“《东观奏记》曰：‘大中中，大安国寺释修会能诗，尝应制，才思清拔。一日，闻帝乞紫衣。帝曰：不，于汝吝耶？观若相有缺然，故未赐也。及赐归寺，暴疾而卒。’”《资持记》云：“今时沙门多尚紫服。按《唐纪》：则天朝，薛怀义乱于宫庭，则天宠用，令参朝议，以僧衣色异，因令服紫袈裟，带金龟袋。后伪撰《大云经》，结十僧作疏进上，复赐十僧紫衣、龟袋。由此弊源一泄，于今不返。无知俗子，滥迹释门，不务内修，唯夸外饰。矧乃辄预耆年之上，僭称大圣之名，国家之所未详，僧门之所不举，致使贪婪啬吝之辈各逞奢华，少欲清净之风于兹坠灭。且儒宗人伦之教，则五正为衣；释门出世之仪，则正间俱离。故《论语》云：‘红紫不以为亵服。’《文中子》云：‘君子非黄白不衣。’尚非俗礼所许，岂是出世正仪？况律论明文，判为非法，茍不信受，安则为之？”《六物图》云：“轻纱紫染，体色俱非，佛判俗服，全乖道相，何善之有？或云分宗途者，佛教但以三学分宗，而谓形服异者，未之闻矣。”忠曰：“则天何因以紫服为贵，而赐法朗耶？杜预注《左传》曰：‘紫衣君服。止此’即以君服色宠之也。杜预注，见〈哀公十七年〉。而僧赐紫，以此发挥者少。又僧殊意癡撰《白河燕谈》云：‘日本玄昉、道镜、净家然阿，赐紫始也。’”盖言教家赐紫耳。
        </desc>
    </Doc>
    <Doc>
        <title>自叙</title>
        <desc>忠曰：“叙说自不才不德，常有谦逊之语。”云：“垂语、问答、提纲、自叙、叙谢。”</desc>
    </Doc>
    <Doc>
        <title>自恣日</title>
        <desc>
            云：“然九旬修道，精练身心，人多迷己，不自见过，理宜仰凭清众垂慈诲示；纵宣己罪，恣僧举过，内彰无私隐，外显有瑕疵，身口托于他人，故曰自恣。”《翻译名义集》云：“钵剌婆剌拏，音义指归，译为随意。”《寄归传》云：“凡夏罢岁终之时，此日应名随意，即是随他于三事之中任意举发，说罪除愆之义。旧云自恣者，是义翻，然则自恣之言，涉乎善恶，今局善也。”《释氏要览》云：“《十诵》云：‘好恶相教，以三语自恣。’注：三语者，谓见闻疑。”云：“诸比丘一处集，应三事求他说自恣。何等三？若见、若闻、若疑。乃至应差能作自恣人。广说应如是语：长老忆念，今僧自恣日，我某甲比丘。长老僧自恣语：若见闻疑罪，语我，怜愍故，我若见罪，当如法除。”《首楞严经》云：“属诸比丘，休夏自恣。”《释要钞》云：“自恣，凡有二种五德：一、举罪五德，谓知时不以非时，如实不以虚妄，利益不以损减，柔软不以粗犷，慈心不以瞋恚；二、自恣五德，谓不爱、不瞋、不怖、不癡、如自恣不自恣。然自恣通三日：七月十四、十五、十六。又修道安乐，亦通延日自恣，可延至八月十五日。”忠曰：“《释要》依。”云：“然律中但明十四日、十五日自恣，及至急施衣中，次第增中，十六日自恣，增三中，三日自恣。律云：安居竟自恣，则七月十六日为定律。”又云：“僧十四日自恣，尼十五日自恣，此谓相依问罪，故制异日。及论作法，三日通用，克定一期，十六日定。若有难者，如《五百问》中一月自恣。”《法苑珠林》云：“《增一阿含经》云：‘尔时，世尊在舍卫国东鹿母园中，与大比丘众五百人俱。是时世尊，七月十五日，于露地敷坐，比丘僧前后围绕。佛告阿难曰：汝今速击揵稚，今七月十五日是受岁之日。阿难叉手，便说此偈：净眼无与等，无事而不练。智慧无染着，何等名受岁？世尊以偈报曰：受岁三藏净，身口意所作。两两比丘对，自陈所作短。还自称名字，今日众受岁。我亦净意受，唯愿原其过。“‘是时阿难闻已欢喜，即升讲堂，手执揵稚，而说此偈：降伏魔力怨，除结无有余。露地击揵稚，比丘闻当集。诸欲闻法人，度流生死海。闻此妙响音，尽当云集此。尔时，阿难击揵稚已，至世尊所，白世尊言：今正是时，唯愿世尊何所敕使？是时，世尊告阿难曰：汝随次坐，当坐草座。时诸比丘各坐草座。是时，世尊默然观诸比丘已，便敕诸比丘：我今欲受岁，我无过咎于众人乎？又不犯身口意耶？如来说此语已，诸比丘默然不对。“‘是时，再三告诸比丘已，时尊者舍利弗即从座起，长跪白世尊言：诸比丘众观察如来无身口意过，世尊今日不度者度，不脱者脱，不般涅槃者令般涅槃，无救护者为作救护，盲者为作眼目，为病者作大医王，三界独尊，无能及者。以此事缘，如来无咎于众人，亦无身口意过。是时，舍利弗白世尊言：我今自陈，无咎于如来及比丘僧乎？世尊告曰：汝舍利弗都无身口意所作非行，汝今智慧无能及者，汝今所说常如法义，未曾违理。“‘是时，舍利弗白佛言：此五百比丘尽当受岁，尽无咎于如来乎？世尊告曰：亦不责此五百比丘身口意。此舍利弗，大众之中极为清净无瑕秽。今此众中最小下坐得须陁洹，必当上及不退转法，以是之故，我不恐责此众。’”忠曰：“所援《增壹经》第二十四卷《善聚品〉文也。今以《珠林》略钞简明，依《珠林》所载耳。”
        </desc>
    </Doc>
    <Doc>
        <title>祖忌十八拜</title>
        <desc>
            云：“住持上香三拜，不收坐具，进炉前上汤上食，请客侍者供递。俟烧香侍者就祖位侧捧置几上，退就位三拜，仍进前烧香，，三拜，收坐具。鸣鼓讲特为茶，如汤礼。”忠曰：“特为汤，宿忌记之，故不烦重录。特为汤有九拜，〈佛祖忌九拜〉录之。今亦如此，合前成十八拜。”十八拜，两回九拜也。先住持上香归，行者展席，住持三拜，不收坐具，进上汤进食，归三拜。，归三拜，收坐具，行者卷席。复住持进上香归，行者复展席，住持三拜，不收坐具。行者鸣茶鼓，住持进上茶，归三拜；又进深揖，归三拜。行者止鼓，住持收坐具，行者卷席。
        </desc>
    </Doc>
    <Doc>
        <title>祖师会</title>
        <desc>
            《圆悟勤禅师天宁录》：“祖师会上堂云：‘西天二十八祖也恁么，唐土六祖也恁么，天下列剎相望诸老宿也恁么，山僧也恁么云云。’”云：“临济十七传而至仰山雪巖和尚。先师入巖翁之室，于群弟子未造之先，误中其毒，口耳俱丧。既而深栖天目，影不出山三十年，无一法与人领荷。杭之妙行寺，尝集五宗传道之师遗像数千轴，每遇岁旦展挂，缁白瞻礼，目之曰祖师会。有好事者，图少林至天目直下相承二十八代祖师遗像。岁遇少林讳日，荐羞粢盛，以酬递代传持之意。”《退庵先禅师录》有祖师会上堂。《雪巖钦禅师录》啸巖居士请自赞题注云：“入钱塘北关祖师会。”云：“住持专诚，山门执事备辨，维那、侍者、提点，法堂敷陈玩具书画。”忠曰：“祖师会在岁旦，其达磨忌张列祖像，亦是祖师会而已。《备用》称敷陈书画，似不局祖像。日本东福寺，每岁十月十七日，圣一国师忌，展挂名画珍墨数百轴，观者如堵，盖攀中华仪也。”
        </desc>
    </Doc>
    <Doc>
        <title>祖师堂</title>
        <desc>
            祖师之堂，设于佛殿西边。云：“吾道盛于此土，初祖菩提达磨之纲焉；创立禅林之制，百丈大智之纪焉。此实天下之共知，而柰何天下祖堂中，各以开山传次者为其祖，殊不思乃宗乃祖所传所持之最者乎？呜呼！教来五百年后，达磨始来，向之诸家之贤者，岂不知性即乎圣？何为竟自以性以圣之泥乎？乃须少林之后，犹弹指顷，不假文字，语默有无，释然亡其所待，而自得还其本。又古之巖居穴处者，但以法为胜为味，殊不虑今日其间者骄，独大智禅师虑之，而廓以禅林之度，由是资之，而少林之风至今蔼然于天下。吾欲天下祖堂中，以达磨、大智正其位，以开山传次者陪之，贵来者尊其始而归其大，岂不然乎？熙宁三年岁次庚戌十月初一日立。”《林间录》云：“白云端禅师曰：‘天下丛林之兴，大智禅师力也。祖堂当设达磨初祖之像于其中，大智禅师像西向，开山尊宿像东向，得其宜也。不当止设开山尊宿而略其祖宗耳。’”云：“海会端公谓：‘宜祀达磨于中，百丈陪于右，而各寺之开山祖配焉。见于〈祖堂纲纪序〉云。’”忠曰：“〈纲纪序〉无左右说，然《清规》言百丈陪于右，而今禅林安像，例而达磨南面，百丈在东，则陪于祖左也；临济在西，则陪于祖右也。依此旧说纷纭，或曰：‘《林间录》已言大智像西向，是亦可约达磨南面，则陪于祖左明矣。故今右字写讹，当改左字，即百丈配昭位，左东。某寺开山配穆位，右西。正为当理也。’或曰：‘右字不可改也，但某寺崇开山故，开山安祖左，东也。百丈安祖右西也。矣。’”或曰：“右者谓向真人之右也，则北面向真故，右则东也，合现今禅林安像法。”忠曰：“向真人之右之说，甚失义也。何故？谓凡规制书无此例。圣节榜张于三门之右者，言门西也。圣节上堂，侍者往法座左侧立者，言座东也。儒礼亦然，《文公家礼》云：‘凡屋制不问何向背，但以前为南，后为北，左为东，右为西，后皆仿此。止此’何遽作向真人之左右说耶？其尊开山抑百丈固不足取焉，改左字者，义同《林间》，故不在痛削。然以余观之，笑隐云陪于右，大有深意。盖达磨为太祖、二祖昭、三祖穆，如此次第配之，则百丈穆位而在达磨之右。西也。笑隐之意，岂在兹乎？犹如周后稷为祖，文王穆、武王昭矣。〈纲纪序〉本不言左右，觉范之配定，与改左字者，一状领过。”或曰：今禅林以临济代开山配祖，若依其昭穆说，则临济亦当穆位。答曰：若置黄檗像，则固可如所论，然除黄檗，但安临济，故可配左边空位耳，不可为此难。唯是安像法，本于《清规》百丈陪于右说，故临济可在左也，实与今禅林安位相反焉。如今之配置，盖依《林间录》而已。《罗湖野录》云：“隆禅师及住虎丘，道大显着。因追绎白云端和尚立祖堂故事，乃曰：‘为人之后不能躬行遗训，于义安乎？’遂图像奉安，题赞于上：达磨，曰：‘阖国人难挽，西携只履归。只应熊耳月，千古冷光辉。’百丈，曰：‘迅雷吼破澄潭月，当下曾经三日聋。去却膏肓必死疾，丛林从此有家风。’开山明教大师，曰：‘春至百花触处开，幽香旖旎袭人来。临风无限深深意，声色堆中绝点埃。’呜呼！百丈创立禅规以来，丛林卒不至于阤废，实本于此。白云以百丈配享达磨，有识靡不韪其议，可谓知本矣。隆既能遵行奉先之礼，又从而为赞发明其道，有足多也。”
        </desc>
    </Doc>
    <Doc>
        <title>尊候</title>
        <desc>
            云：“参头云：‘即日时令谨时，共惟堂头和尚尊候起居万福！’”又〈谢挂搭〉云：“参头云：‘移刻恭惟堂头和尚尊候起居多福！’”旧说曰：“候者，脉之证候也。”又曰：“八刻为一辰，十二辰为一日夜，五日为一候，三候为一气，六气为一时，四时为一岁。每候人脉变换，故问人起居，曰尊候如何？言无有病恼也，否也。”《马祖一禅师录》云：“马祖示疾，院主问：‘和尚近日尊候如何？’师曰：‘日面佛、月面佛。’”
        </desc>
    </Doc>
    <Doc>
        <title>尊胜陀罗尼</title>
        <desc>
            云：“释佛陀波利，华言觉护，北印度罽宾国人。忘身徇道，遍观灵迹。闻文殊师利在清凉山，远涉流沙，躬来礼谒。以天皇仪凤元年丙子，杖锡五台，虔诚礼拜，悲泣雨泪，冀睹圣容。倏焉，见一老翁从山而出，作婆罗门语，谓波利曰：‘师何所求耶？’波利答曰：‘闻文殊大士隐迹此山，从印度来，欲求瞻礼。’翁曰：‘师从彼国将《佛顶尊胜陀罗尼经》来否？此土众生多造诸罪，出家之辈亦多所犯。佛顶神咒，除罪秘方，若不赍经，徒来何益？纵见文殊，亦何能识？师可还西国，取彼经来流传此土，即是遍奉众圣，广利群生，拯接幽冥，报诸佛恩也。师取经来至，弟子当示文殊居处。’“波利闻已，不胜喜跃，裁抑悲泪，向山更礼。举头之顷，不见老人，波利惊愕，倍增虔恪。遂返本国，取得经回。既达帝城，便求进见。有司具奏，天皇赏其精诚，崇斯秘典，下诏鸿胪寺典客令杜行顗与日照三藏于内共译。译讫，，经留在内。波利垂泣奏曰：‘委弃身命，志在利人，请帝流行，是所望也。’帝愍其专切，遂留所译之经，还其梵本。波利得经，弥复忻喜，乃向西明寺访得善帝俞其请，波利遂与顺贞对诸大德翻出，名曰《佛顶尊胜陀罗尼经》。与前杜令所译者，咒韵经文少有同异。波利所愿既毕，却持梵本入于五台，莫知所之。”无住和尚《杂谈集》云：“圣一国师住东福日，行事稠于余禅院，朝诵楞严咒，日中讽尊胜陁罗尼七遍。有渡宋老僧启国师曰：‘若欲行宋样，则何不一随彼事例？’国师曰：‘宋土僧则如法坐禅，四时坐禅外，犹有常坐者。凡彼国无道无俗，多务坐禅，故省于行事耳矣。如日本禅僧不然，不专于禅定，若复疏略乎行事诵咒，何以消信施？若汝辈修禅，如同宋僧，则废行事亦可也。’其僧无以答焉。《尊胜经》说：‘消信施功能，复令魔外远潜。’一时天狗魔凭人言：‘我亦欲往东福，但怖他《尊胜陁罗尼》。”
        </desc>
    </Doc>
    <Doc>
        <title>左间</title>
        <desc>云：“嗣法师已迁化，法堂右间设灵几。”忠曰：“右间即下间也。身南面乡堂外时，右边为下间，故言右间也。法堂则西也。反之，可上间言左间也已。”</desc>
    </Doc>
    <Doc>
        <title>左手</title>
        <desc>云：“参头退左足，侧转身，于香几右手空处出，行过复位。”忠曰：“反之，可言左手也。”</desc>
    </Doc>
    <Doc>
        <title>作梵阇梨</title>
        <desc>
            忠曰：“沙弥得度时，作梵呗者。盖声明，止息喧乱，然后方行事。”云：“作梵阇梨鸣大磬，作梵云：‘神仙五通人云云。’又作云何梵云云。场歇，又鸣磬，作处世界梵。”梵，梵呗也。《释氏要览》云：“梵音，梵云呗匿，华言止断也。由是外事已止已断，尔时寂静，任为法事。《长阿含经》云：‘其梵声有五种。’”详〈〉处。阇梨，《南海寄归传》云：“阿遮利耶，译为轨范师，是能教弟子法式之义。先云阿阇梨，讹也。”
        </desc>
    </Doc>
    <Doc>
        <title>作声</title>
        <desc>云：“撑帘下牌，轻撼作声，住持头首出堂。”又〈日用轨范〉云：“折被不得抖擞作声。”解者曰：“作声者，俗话也。”</desc>
    </Doc>
    <Doc>
        <title>坐参</title>
        <desc>
            坐参者，坐禅于参前也。住持晚参已前，大众集僧堂坐禅澄心，以待参，谓之坐参。若住持有事息参，则行者报曰：“和尚今晚放参。”云：“丛林坐参，犹旦望五参升座，将听法时，大众坐堂也。”又〈坐参〉云：“盖古者每晚必参住持，以求开示，故率众齐集，坐待鼓鸣，而往参之，名曰坐参。因汾州地寒，昭公罢之，遂有放参之说。”忠曰：“坐参、坐堂，名异规同。见〈坐堂〉处。《清规》已云：坐待鼓鸣，而往参之。乃知禅于僧堂毕，往参于住持之处，故曰坐参，非禅坐即是参之义。”《备用清规》云：“诸方谓放参不披袈裟，转身方搭衣，非法也。唯径山寺古规不坠，披衣坐参，当力行之。”云：“每日晚参已前，坐以待参，谓之坐参。且如坐参，又参个甚么？莫是参父母未生前事么？莫是参空劫以前自己么？莫是参宗乘向上向下事么？莫是参古人玄言妙句，一机一境么？若与么，总是将心凑泊，拟心承当，拟心领解，本分事上总没交涉。”又不游方而参禅曰坐参。大慧《正法眼藏》云：“或者道瑯邪被举公道个杜撰，心中疑惑，即时倒戈卸甲，遂挽留举公咨决此事，谓之坐参。一犬吠虚，千猱啀实。”忠曰：“此不离己住处，居参禅于他之义。盖大慧举俗说，故其义不足取焉。”
        </desc>
    </Doc>
    <Doc>
        <title>坐参牌</title>
        <desc>云：“斋罢，堂司行者覆首座，僧堂、众寮前各挂坐参牌。”</desc>
    </Doc>
    <Doc>
        <title>坐禅</title>
        <desc>
            详叙其规。云：“大众归堂向里坐。”又〈圣节〉云：“坐堂，如寻常坐禅向内坐。”云：“早晨坐禅，首座、大众搭袈裟入堂，就被位面壁坐禅。首座不面壁，自余头首一如大众面壁而坐，住持人就椅子坐禅。”又云：“后夜坐禅，大众不搭袈裟，住持人袈裟挂于椅子而坐禅，是法也。”忠曰：“住持就椅坐，则知亦是不面壁矣。夫面壁坐禅，匪但準依初祖风规，复可摄定散心。然今清朝禅僧例向外，诚失古矣。”《日工集》云：“典座、免僧、直岁三人免坐堂。”详〈〉处。《南禅规式》云：“四月廿一日，旧规：自今日四时坐禅，不赴佛殿勤行者，罚金壹斤；不赴坐禅者，罚金同此。”又云：“初夜并晓天，二时坐禅，住持巡堂，若有被位空处，则令听叫取被巾归方丈；若两班寮之看寮而空被位者，僧堂坐牌前植看寮简板，则不取被巾。”忠曰：“坐禅用心，诸祖有箴有铭，有仪有论，不可悉录。今且举其目，备办道士捡寻。〈杭州五云和尚坐禅箴〉，《传灯录》载；〈鹅湖大义禅师坐禅铭〉，《缁门警训》载；〈天台大静禅师坐禅铭〉，《诸祖偈颂》载；〈同安察禅师坐禅铭〉，《诸祖偈颂》载；〈佛眼远禅师坐禅铭〉，《缁门警训》载；〈长芦赜禅师坐禅仪〉，《禅苑清规》载；〈佛心才和尚坐禅仪〉，《普灯录》载；《中峰本禅师坐禅论》；《兰溪隆禅师坐禅论》；〈明极俊禅师坐禅诀〉，《焰慧语要》载；永平元禅师《坐禅仪并铭》；莹山瑾禅师《坐禅用心记》及《三根坐禅说》。”大慧杲禅师〈告香普说〉云：“近来诸方打板坐禅，若要庄景即得，我不信你坐得定。往往闻恁么道，却谓妙喜不教人坐禅，又是错认，何曾解方便？我只要你行亦禅，坐亦禅，语默动静体安然。山僧有时夜里睡，才觉，便起来坐，坐既久，都无所思，自谓诸佛境界只这是。然不要把为极则，不是放身命处，况更言静是根本，悟是枝叶，此处误人。诸方说静了方悟，我是悟了方静，不敢相瞒，未悟时心识纷飞，悟了方贴贴地。”《大比丘三千威仪》云：“欲坐禅有五事：一者当随时；二者当得安床；三者当得软座；四者当得閑处；五者当得善知识。复有五事：一者当得好善檀越；二者当有善意；三者当有善药；四者当能服药；五者当得善助，尔乃得猗。随时者，谓四时；安床者，谓绳床；软座者，谓毛座；閑处者，谓山中树下，亦谓寺中不与人共。善知识者，谓同居善；善檀越者，谓令人无所求；善意者，谓能观；善药者，谓能伏意；能服药者，谓不念万物；善助者，谓禅带。禅带有五事：一者当广一尺；二者当长八尺；三者当头有钩；四者当三重；五者不得用生韦，亦不得用金钩。”又天台《次第禅门》详说坐禅用心，内外方便，其第二、第三卷最为要。无住云。日本坐禅规矩，道元禅师为始。无住和尚《杂谈集》云：“建仁荣西入宋，虽传禅门戒律仪，归朝之后，且顺国风，兼行天台、真言，未得专讲禅规，其坐禅但据狭床而已。佛法上人道元入宋归朝，始行广床坐禅于深草。兴圣寺也。道俗初见闻此规，故敬信者众，当时所目击之僧为予说之。自后东福开山圆尔渡宋，久住径山，归国行其坐禅法。兰溪隆长老，宋国僧也，故建长寺坐禅规，一依宋朝，自此后天下禅院仪礼通行矣。”坐禅坐法，见〈〉处。坐禅累手法。《请观音经》云：“若欲得见观世音菩萨，端身正心，使心不动，心气相续，以左手置右手上，举舌向腭，令息调匀。”智者《疏》：“约世间，阳上阴下，随世俗故。右阳居下，左阴处上者，欲将定静之法，镇于阳散也。世俗既有威仪，此即是以戒法禁约粗犷，即对戒也。二阳动相，阴静相，以静镇动是制乱方便，即对于定。三者右表方便，属权而居下，左是实智，居上。是则自权而显实，此即表慧。”《阐义钞》释之，恐繁不录。或曰一夏九十日坐禅，即一行三昧也。《摩诃止观》明四种三昧常坐、常行、半行半坐、非行非坐。中云：“一常坐，出《文殊说》、《文殊问》两波若，名为一行三昧。乃至居一静室，或空閑地，离诸喧闹，安一绳床，傍无余座，九十日为一期，结跏正坐，项脊端直，不动不摇，不萎不猗，以坐自誓，胁不拄床。”
        </desc>
    </Doc>
    <Doc>
        <title>坐禅板</title>
        <desc>云：“六月初一日，隆暑，首座免鸣坐禅板。”又〈法器章〉云：“众寮外版，坐禅、坐参时各三下，候众归堂，次第鸣之。”见〈众寮外板〉处。</desc>
    </Doc>
    <Doc>
        <title>坐禅牌</title>
        <desc>云：“早晨坐禅，挂坐禅牌；余时坐禅，不挂坐禅牌。”忠曰：“余时者，晡时、黄昏、后夜三时也。”</desc>
    </Doc>
    <Doc>
        <title>坐具</title>
        <desc>
            《释氏要览》云：“梵云尼师坛，此云随坐衣。《根本毗柰耶》云：‘尼师但那，唐言坐具。’净法师注云：‘文言坐具，此乃敷具，坐卧皆得。佛制者，，恐有所损，不拟余用也。’《五分律》云：‘为护身、护衣、护僧床缛，故蓄坐具。’《僧祗》云：‘若在道行，得长叠中叠安衣囊中，至本处当敷而坐。’律：应量作，长佛二搩手，广一搩手半。佛一搩手，长二尺四寸，此合长四尺八寸，广三尺六寸。律云更增者，即向四边各益。如今坐具四缘有贴即象也，不许单作。若新物作，当用故物贴中，盖坏其好也。若自无故物，又无求处，不贴无过。记云：佛先许安左肩上镇衣，因有外道问一比丘曰：‘汝肩上片布，何名？何用？’比丘答云：‘名尼师坛，是坐具。’又问：‘汝所披衣何名？有何功德？’答：‘忍辱衣，三宝之相，上制天魔，下降外道。’又问：‘此衣既有是功德可贵，岂得以所坐之布居其上？若汝自为，师何不教？若师教者，此法不足可尊。’比丘白佛，佛因制移安左臂衣下。衣即三衣也，以此证是触，不得净用。”慧琳《一切经音义》云：“尼师坛，，唐译为敷具，今之坐具也。，音宁顶反。”《四分律》云：“世尊听诸比丘作新坐具，取故者纵广一磔手，贴新者上，以坏色故。”又云：“若故坐具未坏，未有穿穴，当取浣染治，牵挽令舒，裁割取纵广一磔手，贴新者上，若贴边、若中央，坏色故。”忠曰：“今于坐具四边别贴布或绢纱者，所谓贴边之象乎。”南山《感通传》云：“天人黄琼云：‘元佛初度五人及迦叶兄弟，并制袈裟左臂，坐具在袈裟下。后度诸众，徒侣渐多，年少比丘仪容端美，入城乞食，多为女爱，由是制衣角在左肩。后为风飘，听以尼师坛镇上。后外道达摩多问比丘：肩上片布，持将何用？答曰：拟将坐之。达摩多云：此衣既为可贵，有大威灵，岂得以所坐之布而居其上？比丘白佛，由此佛制，还以衣角居于左臂，坐具还在衣下，但不得垂尖角，如象鼻羊耳等相。’”《南海寄归传》云：“礼拜敷其坐具，五天所不见行，致敬起为三礼，四部罔窥其事。凡为礼者，拜数法式，如别章所陈。其坐具法，割截为之，必须复作。制令安叶，度量不暇详悉。其所须者，但拟眠卧之时，护他毡席。若用他物，；如其己物，故则不须。勿令污染，亏损信施，非为礼拜。南海诸僧人，持一布巾，长三五尺，叠若食巾，，行时搭在肩上。西国苾刍来见，咸皆莞尔而笑也。”湛堂律师《六物图》依释坐具下云：“问：今每作礼必敷者何？答：《坛经》明阿难结集时，迦叶敷尼师坛礼阿难等，则知为法中定式耳。”《关中创立戒坛图经》南山道宣撰。云：“案别传云：迦叶结集，来戒坛上，使小目连鸣钟，召百亿四天下凡圣众。乃至大迦叶从座而起，披粗布僧伽梨，捉尼师坛至阿难前，敷尼师坛，礼阿难已，右绕三匝。大梵天王执大宝盖覆阿难上，忉利天主进七宝案置阿难前。乃至迦叶礼拜已，至阿难前问讯起居如世尊在时不异。”广说如彼。忠曰：“《祇园图经》亦是南山感灵出。之说，大同此。所说亦同。”忠又按：《僧史略》云：“昔梵僧到此，皆展舒尼师坛，就上作礼。”〈〉处详引。乃合大迦叶礼阿难旧轨。然《南海寄归传》云：“礼拜敷其坐具，五天所不见行。止此”大不与上所援数说同，恐义净疏漏耳。已下录坐具搭臂及展开法。《大鑒小清规》云：“坐具搭手，须在袈裟之下。坐具开展处，向外搭之。多见误以坐具背向外，又妄言前辈一大尊宿以坐具背向外，坚执此说。殊不知初与客人相见时，便相背也。又展时亦颠倒反逆，大非礼法，前辈岂不知礼法如此？乃知作此说者，齐东之人也。坐具展时，须从衣袖内边拈起坐具角展开，此为顺也。今时多从衣袖外边倒拈坐具展开，此为逆也。顺则吉，逆则兇，知礼人皆从吉也。”《村寺清规》云：“礼佛，披大袈裟，展坐具，不得不具威仪。搭坐具，折口向外，拜则先以右手拈起向里一头，略侧身牵开展拜。”忠曰：“观自大清来僧，皆坐具背向外，日本从他者，例学之，可谓愚矣。”已下录坐具不得令他人展开。《释氏要览》云：“凡礼佛，须自展尼师坛，不得令他人展。或至塔殿上，先有地席，便就上礼；先无，不得立伫布席。不得于低床上礼，须脱屣履。勿以无仪，自招深罪矣。”《释门归敬仪》云：“行事之时，既脱足已，可践土地，应在坐具。寻讨经律，无敷坐具之文，但云脱屣礼足。今据事用，理须坐具，故制坐具缘云：‘为身为衣，为僧卧具。’既为身衣，明知前设。又坐具之目，本是坐时之具，所以礼拜之中，无文敷者，故如来将坐，如常自敷。準此，比丘自敷而坐，不合余人为敷。今见梵僧来至佛前礼者，必先褰裙，以膝拄地，合掌长跪，口赞于佛，然后顶礼。此乃遗风犹在，可準用之，无坐具明矣。比有行敬在佛僧前，仍令侍者为敷坐具，此乃行憍，未是致敬。又有要待设席，方始礼者，亦不可也。如见尊长，即须下拜，安待觅席耶？以事详準，随时设礼，不可待席，有则从席，无则从地可也。如在清庙、阙庭、公衙之所，何有设席？以此準例，则敬慢两分。”忠按：寻讨经律已下，全依。忠曰：“此中如来自敷者，《大般若经》第一、第四百一、第四百七十九，皆云：‘尔时，世尊于师子座上自敷尼师坛，结跏趺坐。止此’夫三界独尊，尚自敷矣。然今观清国僧规，主者跨立佛前，令侍者展具，敢乃作礼。日本僧出于其下者，亦效尤矣。夫佛之所为而尚不为，憍高自大亦极焉。”《缁门警训》载〈大智律师坐具赋〉云：“吾有坐具，裁量有据，其色相则一类袈裟，其物体则两重疏布，长四广三，坏新揲故。彼形之大者，可用开增；吾身之小兮，从初制度。好大恶小，但责他非；反制为开，焉知自误？尝闻比丘身者，五分之塔也；尼师坛者，四方之基也。是则道者所资，岂宜身之为护？安禅讲法，敷之喜失于威仪；入聚游方，持之勿离于跬步。不然，诸律有违制刑科，一生无如法坐处。”
        </desc>
    </Doc>
    <Doc>
        <title>坐腊</title>
        <desc>安居亦曰坐腊。其辨见〈安居〉处。腊义，〈〉处详说。</desc>
    </Doc>
    <Doc>
        <title>坐牌</title>
        <desc>
            忠曰：“日本丛林行礼，用小纸片书一众名位，而随二出、四出等座，逐位次排之，牌首以糊少许贴床。大众未着座已前，先入认记己位，毕而出，及时次第着其牌位，贵免颠沛矣。”云：“一日，请米和尚斋，不排座位。米到，展坐具礼拜，师下禅床，米乃就师位而坐，师却席地而坐。斋讫，米便去，侍者曰：‘和尚受一切人钦仰，今日座位被人夺却。’师曰：‘三日若来，即受救在。’米果三日后来，云：‘前日遭贼。’僧问镜清：‘古人遭贼意如何？’清云：‘只见锥头利，不见凿头方。’”
        </desc>
    </Doc>
    <Doc>
        <title>坐堂</title>
        <desc>
            忠曰：“坐堂与坐参规同，但上堂已前，少时坐禅于僧堂，此曰坐堂。小参已前及每日晚参已前，少时坐禅于僧堂，此曰坐参也。今以小参已前称坐参，例解之，坐堂之堂者，上堂之堂也；上堂之堂者，法堂也。故非坐僧堂之义，谓坐禅于上堂已前也。”上堂云：“鸣方丈板三下，鸣鼓，堂司行者预鸣众寮前板三下，集众坐堂，如寻常坐禅向内坐，鼓鸣，则转身向外坐。头首先集堂外，候鼓鸣即入堂，首座后入就坐。西堂、勤旧、蒙堂、诸寮，并外堂坐。”忠曰：“集众者，集于僧堂也。”一山宁禅师曰：“坐堂不赴者，首座罚之。众头首自末班次第入堂，故首座自最后入也。”大众坐堂时，住持亦坐堂。云：“待住持入堂坐定，堂司行者鸣首座寮前板三下云云。”又〈坐参〉云：“鸣堂前钟三下，众就位，普同和南，住持头首次第出堂。”忠曰：“依此可知，住持参前陪大众坐参。坐参既然，亦当上堂前陪众坐堂而已。”旧说曰：“住持说法已前，亦自澄心静虑。盖世尊说《法华》时，先入无量义处三昧，即从三昧安详而起，方说《法华》，此其榜样也。”又凡坐禅于僧堂曰坐堂。〈日用轨范〉云：“住持并首座坐堂时，不得从前门出入。”《入众日用》云：“莫待打坐堂板次第归堂坐禅。”忠曰：“〈轨范〉所谓坐堂，乃四更一点坐禅也。《入众》所谓坐堂，亦是每日坐禅也，并非上堂已前者，故此堂乃僧堂也。”
        </desc>
    </Doc>
    <Doc>
        <title>坐夏</title>
        <desc>安居曰坐夏。其辨见〈安居〉处。</desc>
    </Doc>
    <Doc>
        <title>坐夏由</title>
        <desc>忠曰：“行脚僧在某寺过夏者，本寺给由文。”《敕修清规》云：“有何处坐夏由。”详〈凭由〉处。</desc>
    </Doc>
    <Doc>
        <title>座前</title>
        <desc>云：“头首领众出堂，至法座前，列一行问讯，归西序立。”又见〈座下〉处。忠曰：“凡清规言座前，即撑天柱之间也。”</desc>
    </Doc>
    <Doc>
        <title>座前问讯</title>
        <desc>
            忠曰：“座前者，谓法堂正前，撑天柱之间也。按上堂，凡有两次座前问讯。初住持未出时，西序、东序望空座，座前问讯；后住持登座，两序复座前问讯请法。日本禅林未闻行初空座问讯焉。”云：“头首下床，圣僧前问讯，领众出堂，至法座前列一行问讯，归西序立，大众雁列于后。知事待西序归位毕，亦列一行，座前问讯，上首居后，都寺引归东序立定。”又云：“住持和南登座，乃至首座领班出列，座前问讯，大众同问讯。知事转班列座前问讯，行者随问讯。”忠曰：“头首、知事空座问讯，初未知何义，后于教中得其意。”《大般若经》百二十七卷云：“天帝释言：‘我坐在三十三天善法殿中天帝座上，宣说正法，无量天子听说，恭敬礼拜而去。我不在时，诸天子亦来，咸言此处是帝释为诸天说法之座，我等皆应如天主在供养。右绕礼拜而去。’”又《正法念处经》云：“迦迦村陀佛上忉利天，为诸天说法，还阎浮提。后天帝释入俱咤殿，以清净心，举身投地，礼师子座，心自念言：此是如来所坐之处。以敬重心，念如来故。”忠曰：“今空座问讯，亦此义也。堂头说法座故，虽堂头未坐，亦礼揖。或不得其意，妄为两序互问讯之义，非也。固依百丈淹贯大藏所制作，有渊源矣。”
        </desc>
    </Doc>
    <Doc>
        <title>座头屏风</title>
        <desc>
            忠曰：“或单呼座头小屏，高可三尺，设户口左右座首。”太岳清和尚曰：“座头小屏，又是名隔板。”旧说曰：“座有四出、六出、八出等，如中华丛林，虽诸寮舍，制亦如僧堂众寮。此方镰仓丛林，随处设座头屏风，此日本样也。其座头则唯特为人得坐之，其余位，则纵但一人，亦只用曲盆行盏，盖为异于特为也。”忠曰：“隔板亦有所原。”云：“弘为太尉，时举将第五伦为司空，班次在下，每正朔朝见，弘曲躬而自卑。帝问，知其故，遂听置云母屏风，分隔其间，由此以为故事。”
        </desc>
    </Doc>
    <Doc>
        <title>座下</title>
        <desc>
            云：“待住持敛衣趺坐，侍者先末班引过座下，列一行问讯，烧香侍者引班归位。次首座领班出列，座前问讯。”忠曰：“凡清规言座下，即须弥座直下也。”住持转位东序上首旧说曰：“都寺立班，宜在后堂对面位，若其前堂对面位，乃是住持转位也。”云：“龛前念诵，知事先烧香，上茶汤。住持至，烧香，居东序上首立。维那出烧香，请锁龛佛事，受请人出班。”忠曰：“住持避锁龛人中立，故转居东序上首也。故知住持若离中位立班，则必居东序右边也。”又云：“知客平举楞严咒回向云云。住持仍归东序上首立，江湖、道旧、乡人、法眷，次第设祭。”忠曰：“此是住持避江湖等设祭中立也。”云：“住持入烧香，而立都寺上位，时寮元从西序班末知客之侧出烧香。”忠曰：“此是住持避寮元中立烧香也。”
        </desc>
    </Doc>
    <Doc>
        <title>座下问讯</title>
        <desc>
            忠曰：“座下者，法堂须弥座前直下也。”云：“待住持敛衣趺坐，侍者先末班引过座下，列一行问讯，烧香侍者引班归位。次有首座、知事座前问讯。西堂、东堂出，座下问讯。”忠曰：“两序座前问讯，侍者座下问讯，盖侍者左右乎住持，可谓亲于两序，所以座下问讯也。其西堂、东堂之于座下者，彼无有别问讯位，况其人与侍者位阶悬隔，无混杂之嫌，故亦用座下也。”旧说曰：“侍者位卑于两序，故于座下。止此”予不与此义。
        </desc>
    </Doc>
    <Doc>
        <title>座元</title>
        <desc>
            首座言座元。忠曰：“盖僧堂座位之元首也。”云：“参头云：‘即刻恭惟座元、都总、诸位禅师尊候多福。’”解云：“都总、都寺，此举两序之首也。”云：“在归宗南禅师堂中为座元。南问：‘首座常将女子出定话为人，是否？’真云：‘无。’”云：“初依祖，令看德山小参不答话因缘，未有省。时圆悟为座元，师往请益。”祖者，五祖法演。《林间录》云：“佛印禅师再归云居，灵源叟初自龙山来，与众群居，痛自韬晦。佛印升座白众，请以为座元。其礼数特异，灵源受之。丛林学者日亲，知晦堂老人法道有在矣！”《大慧武库》云：“五祖演和尚，依舒州白云海会端和尚咨决大事，时秀圆通为座元，受四面请，即请演为第一座。”《大慧年谱》云：“师五十一岁。时住径山。是年龙象骈集，坐夏者一千七百有奇，举悟本、道颜二座元分座训徒。”《丛林盛事》云：“圆极岑和尚，抱节孤高，近世罕及。依正堂辨于道场，未几，令董座元。”又云：“柏堂雅禅师，闽人，嗣懒庵需。初住紫箨，以佛照居冷泉，叔侄之故，特往辅佐之。居座元二年，兄弟多归之，然雅刚正，佛照惮之。后住龙翔灵巖，其道大振。”寮元亦称座元。云：“新挂搭人，行者引见寮元，对触礼一拜云：‘即日恭惟座元禅师尊候起居多福。’”解云：“座元即寮元也。”教家亦有座元称。云：“晚住并部兴国寺，川邑奉之，以为师傅。每有众集，居于座元，酬问往还，以系节为要。”
        </desc>
    </Doc>
    <Doc>
        <title>座主</title>
        <desc>
            忠曰：“禅家凡称教者为座主。”《马祖一禅师录》云：“有讲僧来，问曰：‘未审禅宗传持何法？’师却问：‘座主传持何法？’主曰：‘忝讲得经论二十余本。’师曰：‘莫是师子儿否？’主曰：‘不敢。’师作嘘嘘声云云。”《释氏要览》曰：“《摭言》曰：有司谓之座主。今释氏取学解优赡颖拔者名座主，谓一座之主。古高僧呼讲者为高座，或是高座之主。”
        </desc>
    </Doc>
</Docs>
